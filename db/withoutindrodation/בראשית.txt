  בראשית 
 בראשית ברא א-לוהים את השמיים ואת הארץ
 והארץ הייתה תוהו ובוהו וחושך על פני תהום ורוח א-לוהים מרחפת על פני המים
 ויאמר א-לוהים יהי אור ויהי אור
 וירא א-לוהים את האור כי טוב ויבדל א-לוהים בין האור ובין החושך
 ויקרא א-לוהים לאור יום ולחושך קרא לילה ויהי ערב ויהי בוקר יום אחד 
 ויאמר א-לוהים יהי רקיע בתוך המים ויהי מבדיל בין מים למים
 ויעש א-לוהים את הרקיע ויבדל בין המים אשר מתחת לרקיע ובין המים אשר מעל לרקיע ויהי כן
 ויקרא א-לוהים לרקיע שמיים ויהי ערב ויהי בוקר יום שני 
 ויאמר א-לוהים ייקוו המים מתחת השמיים אל מקום אחד ותיראה היבשה ויהי כן
 ויקרא א-לוהים ליבשה ארץ ולמקוה המים קרא ימים וירא א-לוהים כי טוב
 ויאמר א-לוהים תדשא הארץ דשא עשב מזריע זרע עץ פרי עושה פרי למינו אשר זרעו בו על הארץ ויהי כן
 ותוצא הארץ דשא עשב מזריע זרע למינהו ועץ עושה פרי אשר זרעו בו למינהו וירא א-לוהים כי טוב
 ויהי ערב ויהי בוקר יום שלישי 
 ויאמר א-לוהים יהי מאורות ברקיע השמיים להבדיל בין היום ובין הלילה והיו לאותות ולמועדים ולימים ושנים
 והיו למאורות ברקיע השמיים להאיר על הארץ ויהי כן
 ויעש א-לוהים את שני המאורות הגדולים את המאור הגדול לממשלת היום ואת המאור הקטון לממשלת הלילה ואת הכוכבים
 וייתן אותם א-לוהים ברקיע השמיים להאיר על הארץ
 ולמשול ביום ובלילה ולהבדיל בין האור ובין החושך וירא א-לוהים כי טוב
 ויהי ערב ויהי בוקר יום רביעי 
 ויאמר א-לוהים ישרצו המים שרץ נפש חיה ועוף יעופף על הארץ על פני רקיע השמיים
 ויברא א-לוהים את התנינים הגדולים ואת כל נפש החיה הרומשת אשר שרצו המים למיניהם ואת כל עוף כנף למינהו וירא א-לוהים כי טוב
 ויברך אותם א-לוהים לאמור פרו ורבו ומלאו את המים בימים והעוף יירב בארץ
 ויהי ערב ויהי בוקר יום חמישי 
 ויאמר א-לוהים תוצא הארץ נפש חיה למינה בהמה ורמש וחיתו ארץ למינה ויהי כן
 ויעש א-לוהים את חית הארץ למינה ואת הבהמה למינה ואת כל רמש האדמה למינהו וירא א-לוהים כי טוב
 ויאמר א-לוהים נעשה אדם בצלמנו כדמותנו וירדו בדגת הים ובעוף השמיים ובבהמה ובכל הארץ ובכל הרמש הרומש על הארץ
 ויברא א-לוהים את האדם בצלמו בצלם א-לוהים ברא אותו זכר ונקבה ברא אותם
 ויברך אותם א-לוהים ויאמר להם א-לוהים פרו ורבו ומלאו את הארץ וכבשוה ורדו בדגת הים ובעוף השמיים ובכל חיה הרומשת על הארץ
 ויאמר א-לוהים הנה נתתי לכם את כל עשב זורע זרע אשר על פני כל הארץ ואת כל העץ אשר בו פרי עץ זורע זרע לכם יהיה לאוכלה
 ולכל חית הארץ ולכל עוף השמיים ולכול רומש על הארץ אשר בו נפש חיה את כל ירק עשב לאוכלה ויהי כן
 וירא א-לוהים את כל אשר עשה והנה טוב מאוד ויהי ערב ויהי בוקר יום השישי 
 ויכולו השמיים והארץ וכל צבאם
 ויכל א-לוהים ביום השביעי מלאכתו אשר עשה וישבות ביום השביעי מכל מלאכתו אשר עשה
 ויברך א-לוהים את יום השביעי ויקדש אותו כי בו שבת מכל מלאכתו אשר ברא א-לוהים לעשות 
 אלה תולדות השמיים והארץ בהיבראם ביום עשות י-הוה א-לוהים ארץ ושמיים
 וכול שיח השדה טרם יהיה בארץ וכל עשב השדה טרם יצמח כי לא המטיר י-הוה א-לוהים על הארץ ואדם אין לעבוד את האדמה
 ואד יעלה מן הארץ והשקה את כל פני האדמה
 וייצר י-הוה א-לוהים את האדם עפר מן האדמה וייפח באפיו נשמת חיים ויהי האדם לנפש חיה
 וייטע י-הוה א-לוהים גן בעדן מקדם וישם שם את האדם אשר יצר
 ויצמח י-הוה א-לוהים מן האדמה כל עץ נחמד למראה וטוב למאכל ועץ החיים בתוך הגן ועץ הדעת טוב ורע
 ונהר יוצא מעדן להשקות את הגן ומשם ייפרד והיה לארבעה ראשים
 שם האחד פישון הוא הסובב את כל ארץ החווילה אשר שם הזהב
 וזהב הארץ ההיא טוב שם הבדולח ואבן השוהם
 ושם הנהר השני גיחון הוא הסובב את כל ארץ כוש
 ושם הנהר השלישי חידקל הוא ההולך קדמת אשור והנהר הרביעי הוא פרת
 וייקח י-הוה א-לוהים את האדם ויניחהו בגן עדן לעובדה ולשומרה
 ויצו י-הוה א-לוהים על האדם לאמור מכול עץ הגן אכול תאכל
 ומעץ הדעת טוב ורע לא תאכל ממנו כי ביום אכולך ממנו מות תמות
 ויאמר י-הוה א-לוהים לא טוב היות האדם לבדו אעשה לו עזר כנגדו
 וייצר י-הוה א-לוהים מן האדמה כל חית השדה ואת כל עוף השמיים ויבא אל האדם לראות מה יקרא לו וכול אשר יקרא לו האדם נפש חיה הוא שמו
 ויקרא האדם שמות לכל הבהמה ולעוף השמיים ולכול חית השדה ולאדם לא מצא עזר כנגדו
 ויפל י-הוה א-לוהים תרדמה על האדם ויישן וייקח אחת מצלעותיו ויסגור בשר תחתנה
 וייבן י-הוה א-לוהים את הצלע אשר לקח מן האדם לאישה ויביאהא אל האדם
 ויאמר האדם זאת הפעם עצם מעצמיי ובשר מבשרי לזאת ייקרא אישה כי מאיש לוקחה זאת
 על כן יעזוב איש את אביו ואת אימו ודבק באשתו והיו לבשר אחד
 ויהיו שניהם ערומים האדם ואשתו ולא יתבוששו
 והנחש היה ערום מכול חית השדה אשר עשה י-הוה א-לוהים ויאמר אל האישה אף כי אמר א-לוהים לא תאכלו מכול עץ הגן
 ותאמר האישה אל הנחש מפרי עץ הגן נאכל
 ומפרי העץ אשר בתוך הגן אמר א-לוהים לא תאכלו ממנו ולא תיגעו בו פן תמותון
 ויאמר הנחש אל האישה לא מות תמותון
 כי יודע א-לוהים כי ביום אכולכם ממנו ונפקחו עיניכם והייתם כא-לוהים יודעי טוב ורע
 ותרא האישה כי טוב העץ למאכל וכי תאווה הוא לעיניים ונחמד העץ להשכיל ותיקח מפרייו ותאכל ותיתן גם לאישה עימה ויאכל
 ותיפקחנה עיני שניהם ויידעו כי עירומים הם ויתפרו עלי תאנה ויעשו להם חגורות
 וישמעו את קול י-הוה א-לוהים מתהלך בגן לרוח היום ויתחבא האדם ואשתו מפני י-הוה א-לוהים בתוך עץ הגן
 ויקרא י-הוה א-לוהים אל האדם ויאמר לו אייך
 ויאמר את קולך שמעתי בגן ואירא כי עירום אנוכי ואיחבא
 ויאמר מי הגיד לך כי עירום אתה המן העץ אשר ציוויתיך לבלתי אכול ממנו אכלת
 ויאמר האדם האישה אשר נתת עימדי היא נתנה לי מן העץ ואוכל
 ויאמר י-הוה א-לוהים לאישה מה זאת עשית ותאמר האישה הנחש השיאני ואוכל
 ויאמר י-הוה א-לוהים אל הנחש כי עשית זאת ארור אתה מכל הבהמה ומכול חית השדה על גחונך תלך ועפר תאכל כל ימי חייך
 ואיבה אשית בינך ובין האישה ובין זרעך ובין זרעה הוא ישופך ראש ואתה תשופנו עקב 
 אל האישה אמר הרבה ארבה עיצבונך והרונך בעצב תלדי בנים ואל אישך תשוקתך והוא ימשול בך 
 ולאדם אמר כי שמעת לקול אשתך ותאכל מן העץ אשר ציוויתיך לאמור לא תאכל ממנו ארורה האדמה בעבורך בעיצבון תאכלנה כול ימי חייך
 וקוץ ודרדר תצמיח לך ואכלת את עשב השדה
 בזיעת אפיך תאכל לחם עד שובך אל האדמה כי ממנה לוקחת כי עפר אתה ואל עפר תשוב
 ויקרא האדם שם אשתו חווה כי היא הייתה אם כל חי
 ויעש י-הוה א-לוהים לאדם ולאשתו כותנות עור וילבישם 
 ויאמר י-הוה א-לוהים הן האדם היה כאחד ממנו לדעת טוב ורע ועתה פן ישלח ידו ולקח גם מעץ החיים ואכל וחי לעולם
 וישלחהו י-הוה א-לוהים מגן עדן לעבוד את האדמה אשר לוקח משם
 ויגרש את האדם וישכן מקדם לגן עדן את הכרובים ואת להט החרב המתהפכת לשמור את דרך עץ החיים 
 והאדם ידע את חווה אשתו ותהר ותלד את קין ותאמר קניתי איש את י-הוה
 ותוסף ללדת את אחיו את הבל ויהי הבל רועה צאן וקין היה עובד אדמה
 ויהי מקץ ימים ויבא קין מפרי האדמה מנחה לי-הוה
 והבל הביא גם הוא מבכורות צאנו ומחלביהן ויישע י-הוה אל הבל ואל מנחתו
 ואל קין ואל מנחתו לא שעה וייחר לקין מאוד וייפלו פניו
 ויאמר י-הוה אל קין למה חרה לך ולמה נפלו פניך
 הלוא אם תיטיב שאת ואם לא תיטיב לפתח חטאת רובץ ואליך תשוקתו ואתה תמשול בו
 ויאמר קין אל הבל אחיו ויהי בהיותם בשדה ויקם קין אל הבל אחיו ויהרגהו
 ויאמר י-הוה אל קין אי הבל אחיך ויאמר לא ידעתי השומר אחי אנוכי
 ויאמר מה עשית קול דמי אחיך צועקים אליי מן האדמה
 ועתה ארור אתה מן האדמה אשר פצתה את פיה לקחת את דמי אחיך מידך
 כי תעבוד את האדמה לא תוסף תת כוחה לך נע ונד תהיה בארץ
 ויאמר קין אל י-הוה גדול עווני מנשוא
 הן גירשת אותי היום מעל פני האדמה ומפניך איסתר והייתי נע ונד בארץ והיה כל מוצאי יהרגני
 ויאמר לו י-הוה לכן כל הורג קין שבעתיים יוקם וישם י-הוה לקין אות לבלתי הכות אותו כל מוצאו
 וייצא קין מלפני י-הוה ויישב בארץ נוד קדמת עדן
 ויידע קין את אשתו ותהר ותלד את חנוך ויהי בונה עיר ויקרא שם העיר כשם בנו חנוך
 וייוולד לחנוך את עירד ועירד ילד את מחויאל ומחייאל ילד את מתושאל ומתושאל ילד את למך
 וייקח לו למך שתי נשים שם האחת עדה ושם השנית צילה
 ותלד עדה את יבל הוא היה אבי יושב אוהל ומקנה
 ושם אחיו יובל הוא היה אבי כל תופש כינור ועוגב
 וצילה גם היא ילדה את תובל קין לוטש כל חורש נחושת וברזל ואחות תובל קין נעמה
 ויאמר למך לנשיו עדה וצילה שמען קולי נשי למך האזנה אמרתי כי איש הרגתי לפצעי וילד לחבורתי
 כי שבעתיים יוקם קין ולמך שבעים ושבעה
 ויידע אדם עוד את אשתו ותלד בן ותקרא את שמו שת כי שת לי א-לוהים זרע אחר תחת הבל כי הרגו קין
 ולשת גם הוא יולד בן ויקרא את שמו אנוש אז הוחל לקרוא בשם י-הוה 
 זה ספר תולדות אדם ביום ברוא א-לוהים אדם בדמות א-לוהים עשה אותו
 זכר ונקבה בראם ויברך אותם ויקרא את שמם אדם ביום היבראם
 ויחי אדם שלושים ומאת שנה ויולד בדמותו כצלמו ויקרא את שמו שת
 ויהיו ימי אדם אחרי הולידו את שת שמונה מאות שנה ויולד בנים ובנות
 ויהיו כל ימי אדם אשר חי תשע מאות שנה ושלושים שנה וימות 
 ויחי שת חמש שנים ומאת שנה ויולד את אנוש
 ויחי שת אחרי הולידו את אנוש שבע שנים ושמונה מאות שנה ויולד בנים ובנות
 ויהיו כל ימי שת שתים עשרה שנה ותשע מאות שנה וימות 
 ויחי אנוש תשעים שנה ויולד את קינן
 ויחי אנוש אחרי הולידו את קינן חמש עשרה שנה ושמונה מאות שנה ויולד בנים ובנות
 ויהיו כל ימי אנוש חמש שנים ותשע מאות שנה וימות 
 ויחי קינן שבעים שנה ויולד את מהללאל
 ויחי קינן אחרי הולידו את מהללאל ארבעים שנה ושמונה מאות שנה ויולד בנים ובנות
 ויהיו כל ימי קינן עשר שנים ותשע מאות שנה וימות 
 ויחי מהללאל חמש שנים ושישים שנה ויולד את ירד
 ויחי מהללאל אחרי הולידו את ירד שלושים שנה ושמונה מאות שנה ויולד בנים ובנות
 ויהיו כל ימי מהללאל חמש ותשעים שנה ושמונה מאות שנה וימות 
 ויחי ירד שתיים ושישים שנה ומאת שנה ויולד את חנוך
 ויחי ירד אחרי הולידו את חנוך שמונה מאות שנה ויולד בנים ובנות
 ויהיו כל ימי ירד שתיים ושישים שנה ותשע מאות שנה וימות 
 ויחי חנוך חמש ושישים שנה ויולד את מתושלח
 ויתהלך חנוך את הא-לוהים אחרי הולידו את מתושלח שלוש מאות שנה ויולד בנים ובנות
 ויהי כל ימי חנוך חמש ושישים שנה ושלוש מאות שנה
 ויתהלך חנוך את הא-לוהים ואיננו כי לקח אותו א-לוהים 
 ויחי מתושלח שבע ושמונים שנה ומאת שנה ויולד את למך
 ויחי מתושלח אחרי הולידו את למך שתיים ושמונים שנה ושבע מאות שנה ויולד בנים ובנות
 ויהיו כל ימי מתושלח תשע ושישים שנה ותשע מאות שנה וימות 
 ויחי למך שתיים ושמונים שנה ומאת שנה ויולד בן
 ויקרא את שמו נוח לאמור זה ינחמנו ממעשנו ומעיצבון ידינו מן האדמה אשר איררה י-הוה
 ויחי למך אחרי הולידו את נוח חמש ותשעים שנה וחמש מאות שנה ויולד בנים ובנות
 ויהי כל ימי למך שבע ושבעים שנה ושבע מאות שנה וימות 
 ויהי נוח בן חמש מאות שנה ויולד נוח את שם את חם ואת יפת
 ויהי כי החל האדם לרוב על פני האדמה ובנות יולדו להם
 ויראו בני הא-לוהים את בנות האדם כי טובות הנה ויקחו להם נשים מכול אשר בחרו
 ויאמר י-הוה לא ידון רוחי באדם לעולם בשגם הוא בשר והיו ימיו מאה ועשרים שנה
 הנפילים היו בארץ בימים ההם וגם אחרי כן אשר יבואו בני הא-לוהים אל בנות האדם וילדו להם המה הגיבורים אשר מעולם אנשי השם 
 וירא י-הוה כי רבה רעת האדם בארץ וכל יצר מחשבות ליבו רק רע כל היום
 ויינחם י-הוה כי עשה את האדם בארץ ויתעצב אל ליבו
 ויאמר י-הוה אמחה את האדם אשר בראתי מעל פני האדמה מאדם עד בהמה עד רמש ועד עוף השמיים כי ניחמתי כי עשיתים
 ונוח מצא חן בעיני י-הוה 
 אלה תולדות נוח נוח איש צדיק תמים היה בדורותיו את הא-לוהים התהלך נוח
 ויולד נוח שלושה בנים את שם את חם ואת יפת
 ותישחת הארץ לפני הא-לוהים ותימלא הארץ חמס
 וירא א-לוהים את הארץ והנה נשחתה כי השחית כל בשר את דרכו על הארץ 
 ויאמר א-לוהים לנוח קץ כל בשר בא לפניי כי מלאה הארץ חמס מפניהם והנני משחיתם את הארץ
 עשה לך תיבת עצי גופר קינים תעשה את התיבה וכפרת אותה מבית ומחוץ בכופר
 וזה אשר תעשה אותה שלוש מאות אמה אורך התיבה חמישים אמה רוחבה ושלושים אמה קומתה
 צוהר תעשה לתיבה ואל אמה תכלנה מלמעלה ופתח התיבה בצידה תשים תחתיים שניים ושלישים תעשהא
 ואני הנני מביא את המבול מים על הארץ לשחת כל בשר אשר בו רוח חיים מתחת השמיים כול אשר בארץ יגווע
 והקימותי את בריתי איתך ובאת אל התיבה אתה ובניך ואשתך ונשי בניך איתך
 ומכל החי מכל בשר שניים מכול תביא אל התיבה להחיות איתך זכר ונקבה יהיו
 מהעוף למינהו ומן הבהמה למינה מכול רמש האדמה למינהו שניים מכול יבואו אליך להחיות
 ואתה קח לך מכל מאכל אשר ייאכל ואספת אליך והיה לך ולהם לאוכלה
 ויעש נוח ככול אשר ציווה אותו א-לוהים כן עשה
 ויאמר י-הוה לנוח בוא אתה וכל ביתך אל התיבה כי אותך ראיתי צדיק לפניי בדור הזה
 מכול הבהמה הטהורה תיקח לך שבעה שבעה איש ואשתו ומן הבהמה אשר לא טהורה היא שניים איש ואשתו
 גם מעוף השמיים שבעה שבעה זכר ונקבה לחייות זרע על פני כל הארץ
 כי לימים עוד שבעה אנוכי ממטיר על הארץ ארבעים יום וארבעים לילה ומחיתי את כל היקום אשר עשיתי מעל פני האדמה
 ויעש נוח ככול אשר ציווהו י-הוה
 ונוח בן שש מאות שנה והמבול היה מים על הארץ
 ויבוא נוח ובניו ואשתו ונשי בניו איתו אל התיבה מפני מי המבול
 מן הבהמה הטהורה ומן הבהמה אשר איננה טהורה ומן העוף וכול אשר רומש על האדמה
 שניים שניים באו אל נוח אל התיבה זכר ונקבה כאשר ציווה א-לוהים את נוח
 ויהי לשבעת הימים ומי המבול היו על הארץ
 בשנת שש מאות שנה לחיי נוח בחודש השני בשבעה עשר יום לחודש ביום הזה נבקעו כל מעיינות תהום רבה וארובות השמיים נפתחו
 ויהי הגשם על הארץ ארבעים יום וארבעים לילה
 בעצם היום הזה בא נוח ושם וחם ויפת בני נוח ואשת נוח ושלושת נשי בניו איתם אל התיבה
 המה וכל החיה למינה וכל הבהמה למינה וכל הרמש הרומש על הארץ למינהו וכל העוף למינהו כול ציפור כל כנף
 ויבואו אל נוח אל התיבה שניים שניים מכל הבשר אשר בו רוח חיים
 והבאים זכר ונקבה מכל בשר באו כאשר ציווה אותו א-לוהים ויסגור י-הוה בעדו
 ויהי המבול ארבעים יום על הארץ וירבו המים וישאו את התיבה ותרם מעל הארץ
 ויגברו המים וירבו מאוד על הארץ ותלך התיבה על פני המים
 והמים גברו מאוד מאוד על הארץ ויכוסו כל ההרים הגבוהים אשר תחת כל השמיים
 חמש עשרה אמה מלמעלה גברו המים ויכוסו ההרים
 ויגווע כל בשר הרומש על הארץ בעוף ובבהמה ובחיה ובכל השרץ השורץ על הארץ וכול האדם
 כול אשר נשמת רוח חיים באפיו מכול אשר בחרבה מתו
 ויימח את כל היקום אשר על פני האדמה מאדם עד בהמה עד רמש ועד עוף השמיים ויימחו מן הארץ ויישאר אך נוח ואשר איתו בתיבה
 ויגברו המים על הארץ חמישים ומאת יום
 ויזכור א-לוהים את נוח ואת כל החיה ואת כל הבהמה אשר איתו בתיבה ויעבר א-לוהים רוח על הארץ וישוכו המים
 וייסכרו מעיינות תהום וארובות השמיים וייכלא הגשם מן השמיים
 וישובו המים מעל הארץ הלוך ושוב ויחסרו המים מקצה חמישים ומאת יום
 ותנח התיבה בחודש השביעי בשבעה עשר יום לחודש על הרי אררט
 והמים היו הלוך וחסור עד החודש העשירי בעשירי באחד לחודש נראו ראשי ההרים
 ויהי מקץ ארבעים יום ויפתח נוח את חלון התיבה אשר עשה
 וישלח את העורב וייצא יצוא ושוב עד יבושת המים מעל הארץ
 וישלח את היונה מאיתו לראות הקלו המים מעל פני האדמה
 ולא מצאה היונה מנוח לכף רגלה ותשב אליו אל התיבה כי מים על פני כל הארץ וישלח ידו וייקחהא ויבא אותה אליו אל התיבה
 ויחל עוד שבעת ימים אחרים ויוסף שלח את היונה מן התיבה
 ותבוא אליו היונה לעת ערב והנה עלה זית טרף בפיה ויידע נוח כי קלו המים מעל הארץ
 וייחל עוד שבעת ימים אחרים וישלח את היונה ולא יספה שוב אליו עוד
 ויהי באחת ושש מאות שנה בראשון באחד לחודש חרבו המים מעל הארץ ויסר נוח את מכסה התיבה וירא והנה חרבו פני האדמה
 ובחודש השני בשבעה ועשרים יום לחודש יבשה הארץ 
 וידבר א-לוהים אל נוח לאמור
 צא מן התיבה אתה ואשתך ובניך ונשי בניך איתך
 כל החיה אשר איתך מכל בשר בעוף ובבהמה ובכל הרמש הרומש על הארץ היצא איתך ושרצו בארץ ופרו ורבו על הארץ
 וייצא נוח ובניו ואשתו ונשי בניו איתו
 כל החיה כל הרמש וכל העוף כול רומש על הארץ למשפחותיהם יצאו מן התיבה
 וייבן נוח מזבח לי-הוה וייקח מכול הבהמה הטהורה ומכול העוף הטהור ויעל עולות במזבח
 וירח י-הוה את ריח הניחוח ויאמר י-הוה אל ליבו לא אוסיף לקלל עוד את האדמה בעבור האדם כי יצר לב האדם רע מנעוריו ולא אוסיף עוד להכות את כל חי כאשר עשיתי
 עוד כל ימי הארץ זרע וקציר וקור וחום וקיץ וחורף ויום ולילה לא ישבותו
 ויברך א-לוהים את נוח ואת בניו ויאמר להם פרו ורבו ומלאו את הארץ
 ומוראכם וחיתכם יהיה על כל חית הארץ ועל כל עוף השמיים בכול אשר תרמוש האדמה ובכל דגי הים בידכם ניתנו
 כל רמש אשר הוא חי לכם יהיה לאוכלה כירק עשב נתתי לכם את כול
 אך בשר בנפשו דמו לא תאכלו
 ואך את דמכם לנפשותיכם אדרוש מיד כל חיה אדרשנו ומיד האדם מיד איש אחיו אדרוש את נפש האדם
 שופך דם האדם באדם דמו יישפך כי בצלם א-לוהים עשה את האדם
 ואתם פרו ורבו שרצו בארץ ורבו בה 
 ויאמר א-לוהים אל נוח ואל בניו איתו לאמור
 ואני הנני מקים את בריתי איתכם ואת זרעכם אחריכם
 ואת כל נפש החיה אשר איתכם בעוף בבהמה ובכל חית הארץ איתכם מכול יוצאי התיבה לכול חית הארץ
 והקימותי את בריתי איתכם ולא ייכרת כל בשר עוד ממי המבול ולא יהיה עוד מבול לשחת הארץ
 ויאמר א-לוהים זאת אות הברית אשר אני נותן ביני וביניכם ובין כל נפש חיה אשר איתכם לדורות עולם
 את קשתי נתתי בענן והייתה לאות ברית ביני ובין הארץ
 והיה בענני ענן על הארץ ונראתה הקשת בענן
 וזכרתי את בריתי אשר ביני וביניכם ובין כל נפש חיה בכל בשר ולא יהיה עוד המים למבול לשחת כל בשר
 והייתה הקשת בענן וראיתיה לזכור ברית עולם בין א-לוהים ובין כל נפש חיה בכל בשר אשר על הארץ
 ויאמר א-לוהים אל נוח זאת אות הברית אשר הקימותי ביני ובין כל בשר אשר על הארץ 
 ויהיו בני נוח היוצאים מן התיבה שם וחם ויפת וחם הוא אבי כנען
 שלושה אלה בני נוח ומאלה נפצה כל הארץ
 ויחל נוח איש האדמה וייטע כרם
 ויישת מן היין וישכר ויתגל בתוך אוהלו
 וירא חם אבי כנען את ערוות אביו ויגד לשני אחיו בחוץ
 וייקח שם ויפת את השמלה וישימו על שכם שניהם וילכו אחורנית ויכסו את ערוות אביהם ופניהם אחורנית וערוות אביהם לא ראו
 וייקץ נוח מיינו ויידע את אשר עשה לו בנו הקטן
 ויאמר ארור כנען עבד עבדים יהיה לאחיו
 ויאמר ברוך י-הוה א-לוהי שם ויהי כנען עבד למו
 יפת א-לוהים ליפת וישכון באוהלי שם ויהי כנען עבד למו
 ויחי נוח אחר המבול שלוש מאות שנה וחמישים שנה
 ויהיו כל ימי נוח תשע מאות שנה וחמישים שנה וימות 
 ואלה תולדות בני נוח שם חם ויפת וייוולדו להם בנים אחר המבול
 בני יפת גומר ומגוג ומדיי ויוון ותובל ומשך ותירס
 ובני גומר אשכנז וריפת ותוגרמה
 ובני יוון אלישה ותרשיש כיתים ודודנים
 מאלה נפרדו איי הגויים בארצותם איש ללשונו למשפחותם בגוייהם
 ובני חם כוש ומצריים ופוט וכנען
 ובני כוש סבא וחווילה וסבתה ורעמה וסבתכא ובני רעמה שבא ודדן
 וכוש ילד את נמרוד הוא החל להיות גיבור בארץ
 הוא היה גיבור ציד לפני י-הוה על כן ייאמר כנמרוד גיבור ציד לפני י-הוה
 ותהי ראשית ממלכתו בבל וארך ואכד וכלנה בארץ שנער
 מן הארץ ההיא יצא אשור וייבן את נינווה ואת רחובות עיר ואת כלח
 ואת רסן בין נינווה ובין כלח היא העיר הגדולה
 ומצריים ילד את לודים ואת ענמים ואת להבים ואת נפתוחים
 ואת פתרוסים ואת כסלוחים אשר יצאו משם פלשתים ואת כפתורים 
 וכנען ילד את צידון בכורו ואת חת
 ואת היבוסי ואת האמורי ואת הגרגשי
 ואת החיווי ואת הערקי ואת הסיני
 ואת הארוודי ואת הצמרי ואת החמתי ואחר נפוצו משפחות הכנעני
 ויהי גבול הכנעני מצידון בואכה גררה עד עזה בואכה סדומה ועמורה ואדמה וצבויים עד לשע
 אלה בני חם למשפחותם ללשונותם בארצותם בגוייהם 
 ולשם יולד גם הוא אבי כל בני עבר אחי יפת הגדול
 בני שם עילם ואשור וארפכשד ולוד וארם
 ובני ארם עוץ וחול וגתר ומש
 וארפכשד ילד את שלח ושלח ילד את עבר
 ולעבר יולד שני בנים שם האחד פלג כי בימיו נפלגה הארץ ושם אחיו יוקטן
 ויוקטן ילד את אלמודד ואת שלף ואת חצרמוות ואת ירח
 ואת הדורם ואת אוזל ואת דקלה
 ואת עובל ואת אבימאל ואת שבא
 ואת אופיר ואת חווילה ואת יובב כל אלה בני יוקטן
 ויהי מושבם ממשא בואכה ספרה הר הקדם
 אלה בני שם למשפחותם ללשונותם בארצותם לגוייהם
 אלה משפחות בני נוח לתולדותם בגוייהם ומאלה נפרדו הגויים בארץ אחר המבול 
 ויהי כל הארץ שפה אחת ודברים אחדים
 ויהי בנוסעם מקדם וימצאו בקעה בארץ שנער ויישבו שם
 ויאמרו איש אל ריעהו הבה נלבנה לבינים ונשרפה לשריפה ותהי להם הלבינה לאבן והחמר היה להם לחומר
 ויאמרו הבה נבנה לנו עיר ומגדל וראשו בשמיים ונעשה לנו שם פן נפוץ על פני כל הארץ
 ויירד י-הוה לראות את העיר ואת המגדל אשר בנו בני האדם
 ויאמר י-הוה הן עם אחד ושפה אחת לכולם וזה החילם לעשות ועתה לא ייבצר מהם כול אשר יזמו לעשות
 הבה נרדה ונבלה שם שפתם אשר לא ישמעו איש שפת ריעהו
 ויפץ י-הוה אותם משם על פני כל הארץ ויחדלו לבנות העיר
 על כן קרא שמה בבל כי שם בלל י-הוה שפת כל הארץ ומשם הפיצם י-הוה על פני כל הארץ 
 אלה תולדות שם שם בן מאת שנה ויולד את ארפכשד שנתיים אחר המבול
 ויחי שם אחרי הולידו את ארפכשד חמש מאות שנה ויולד בנים ובנות 
 וארפכשד חי חמש ושלושים שנה ויולד את שלח
 ויחי ארפכשד אחרי הולידו את שלח שלוש שנים וארבע מאות שנה ויולד בנים ובנות 
 ושלח חי שלושים שנה ויולד את עבר
 ויחי שלח אחרי הולידו את עבר שלוש שנים וארבע מאות שנה ויולד בנים ובנות 
 ויחי עבר ארבע ושלושים שנה ויולד את פלג
 ויחי עבר אחרי הולידו את פלג שלושים שנה וארבע מאות שנה ויולד בנים ובנות 
 ויחי פלג שלושים שנה ויולד את רעו
 ויחי פלג אחרי הולידו את רעו תשע שנים ומאתיים שנה ויולד בנים ובנות 
 ויחי רעו שתיים ושלושים שנה ויולד את שרוג
 ויחי רעו אחרי הולידו את שרוג שבע שנים ומאתיים שנה ויולד בנים ובנות 
 ויחי שרוג שלושים שנה ויולד את נחור
 ויחי שרוג אחרי הולידו את נחור מאתיים שנה ויולד בנים ובנות 
 ויחי נחור תשע ועשרים שנה ויולד את תרח
 ויחי נחור אחרי הולידו את תרח תשע עשרה שנה ומאת שנה ויולד בנים ובנות 
 ויחי תרח שבעים שנה ויולד את אברם את נחור ואת הרן
 ואלה תולדות תרח תרח הוליד את אברם את נחור ואת הרן והרן הוליד את לוט
 וימת הרן על פני תרח אביו בארץ מולדתו באור כשדים
 וייקח אברם ונחור להם נשים שם אשת אברם שריי ושם אשת נחור מלכה בת הרן אבי מלכה ואבי יסכה
 ותהי שריי עקרה אין לה ולד
 וייקח תרח את אברם בנו ואת לוט בן הרן בן בנו ואת שריי כלתו אשת אברם בנו וייצאו איתם מאור כשדים ללכת ארצה כנען ויבואו עד חרן ויישבו שם
 ויהיו ימי תרח חמש שנים ומאתיים שנה וימת תרח בחרן 
 ויאמר י-הוה אל אברם לך לך מארצך וממולדתך ומבית אביך אל הארץ אשר אראך
 ואעשך לגוי גדול ואברכך ואגדלה שמך והיה ברכה
 ואברכה מברכיך ומקללך אאור ונברכו בך כול משפחות האדמה
 וילך אברם כאשר דיבר אליו י-הוה וילך איתו לוט ואברם בן חמש שנים ושבעים שנה בצאתו מחרן
 וייקח אברם את שריי אשתו ואת לוט בן אחיו ואת כל רכושם אשר רכשו ואת הנפש אשר עשו בחרן וייצאו ללכת ארצה כנען ויבואו ארצה כנען
 ויעבור אברם בארץ עד מקום שכם עד אילון מורה והכנעני אז בארץ
 ויירא י-הוה אל אברם ויאמר לזרעך אתן את הארץ הזאת וייבן שם מזבח לי-הוה הנראה אליו
 ויעתק משם ההרה מקדם לבית אל ויט אוהלו בית אל מים והעיי מקדם וייבן שם מזבח לי-הוה ויקרא בשם י-הוה
 וייסע אברם הלוך ונסוע הנגבה 
 ויהי רעב בארץ ויירד אברם מצריימה לגור שם כי כבד הרעב בארץ
 ויהי כאשר הקריב לבוא מצריימה ויאמר אל שריי אשתו הנה נא ידעתי כי אישה יפת מראה את
 והיה כי יראו אותך המצרים ואמרו אשתו זאת והרגו אותי ואותך יחייו
 אמרי נא אחותי את למען ייטב לי בעבורך וחייתה נפשי בגללך
 ויהי כבוא אברם מצריימה ויראו המצרים את האישה כי יפה היא מאוד
 ויראו אותה שרי פרעה ויהללו אותה אל פרעה ותוקח האישה בית פרעה
 ולאברם היטיב בעבורה ויהי לו צאן ובקר וחמורים ועבדים ושפחות ואתונות וגמלים
 וינגע י-הוה את פרעה נגעים גדולים ואת ביתו על דבר שריי אשת אברם
 ויקרא פרעה לאברם ויאמר מה זאת עשית לי למה לא הגדת לי כי אשתך היא
 למה אמרת אחותי היא ואקח אותה לי לאישה ועתה הנה אשתך קח ולך
 ויצו עליו פרעה אנשים וישלחו אותו ואת אשתו ואת כל אשר לו
 ויעל אברם ממצריים הוא ואשתו וכל אשר לו ולוט עימו הנגבה
 ואברם כבד מאוד במקנה בכסף ובזהב
 וילך למסעיו מנגב ועד בית אל עד המקום אשר היה שם אוהלו בתחילה בין בית אל ובין העיי
 אל מקום המזבח אשר עשה שם בראשונה ויקרא שם אברם בשם י-הוה
 וגם ללוט ההולך את אברם היה צאן ובקר ואוהלים
 ולא נשא אותם הארץ לשבת יחדיו כי היה רכושם רב ולא יכלו לשבת יחדיו
 ויהי ריב בין רועי מקנה אברם ובין רועי מקנה לוט והכנעני והפריזי אז יושב בארץ
 ויאמר אברם אל לוט אל נא תהי מריבה ביני ובינך ובין רועיי ובין רועיך כי אנשים אחים אנחנו
 הלוא כל הארץ לפניך היפרד נא מעליי אם השמאל ואימינה ואם הימין ואשמאילה
 ויישא לוט את עיניו וירא את כל כיכר הירדן כי כולה משקה לפני שחת י-הוה את סדום ואת עמורה כגן י-הוה כארץ מצריים בואכה צוער
 ויבחר לו לוט את כל כיכר הירדן וייסע לוט מקדם וייפרדו איש מעל אחיו
 אברם ישב בארץ כנען ולוט ישב בערי הכיכר ויאהל עד סדום
 ואנשי סדום רעים וחטאים לי-הוה מאוד
 וי-הוה אמר אל אברם אחרי היפרד לוט מעימו שא נא עיניך וראה מן המקום אשר אתה שם צפונה ונגבה וקדמה וימה
 כי את כל הארץ אשר אתה רואה לך אתננה ולזרעך עד עולם
 ושמתי את זרעך כעפר הארץ אשר אם יוכל איש למנות את עפר הארץ גם זרעך יימנה
 קום התהלך בארץ לאורכה ולרוחבה כי לך אתננה
 ויאהל אברם ויבוא ויישב באילוני ממרא אשר בחברון וייבן שם מזבח לי-הוה 
 ויהי בימי אמרפל מלך שנער אריוך מלך אלסר כדורלעומר מלך עילם ותדעל מלך גויים
 עשו מלחמה את ברע מלך סדום ואת ברשע מלך עמורה שנאב מלך אדמה ושמאבר מלך צבויים ומלך בלע היא צוער
 כל אלה חברו אל עמק השידים הוא ים המלח
 שתים עשרה שנה עבדו את כדורלעומר ושלוש עשרה שנה מרדו
 ובארבע עשרה שנה בא כדורלעומר והמלכים אשר איתו ויכו את רפאים בעשתרות קרניים ואת הזוזים בהם ואת האימים בשווה קריתיים
 ואת החורי בהררם שעיר עד איל פארן אשר על המדבר
 וישובו ויבואו אל עין משפט היא קדש ויכו את כל שדה העמלקי וגם את האמורי היושב בחצצון תמר
 וייצא מלך סדום ומלך עמורה ומלך אדמה ומלך צבויים ומלך בלע היא צוער ויערכו איתם מלחמה בעמק השידים
 את כדורלעומר מלך עילם ותדעל מלך גויים ואמרפל מלך שנער ואריוך מלך אלסר ארבעה מלכים את החמישה
 ועמק השידים בארות בארות חמר וינוסו מלך סדום ועמורה וייפלו שמה והנשארים הרה נסו
 ויקחו את כל רכוש סדום ועמורה ואת כל אוכלם וילכו
 ויקחו את לוט ואת רכושו בן אחי אברם וילכו והוא יושב בסדום
 ויבוא הפליט ויגד לאברם העברי והוא שוכן באילוני ממרא האמורי אחי אשכול ואחי ענר והם בעלי ברית אברם
 וישמע אברם כי נשבה אחיו וירק את חניכיו ילידי ביתו שמונה עשר ושלוש מאות וירדוף עד דן
 וייחלק עליהם לילה הוא ועבדיו ויכם וירדפם עד חובה אשר משמאל לדמשק
 וישב את כל הרכוש וגם את לוט אחיו ורכושו השיב וגם את הנשים ואת העם
 וייצא מלך סדום לקראתו אחרי שובו מהכות את כדורלעומר ואת המלכים אשר איתו אל עמק שווה הוא עמק המלך
 ומלכי צדק מלך שלם הוציא לחם ויין והוא כוהן לאל עליון
 ויברכהו ויאמר ברוך אברם לאל עליון קונה שמיים וארץ
 וברוך אל עליון אשר מיגן צריך בידך וייתן לו מעשר מכול
 ויאמר מלך סדום אל אברם תן לי הנפש והרכוש קח לך
 ויאמר אברם אל מלך סדום הרימותי ידי אל י-הוה אל עליון קונה שמיים וארץ
 אם מחוט ועד שרוך נעל ואם אקח מכל אשר לך ולא תאמר אני העשרתי את אברם
 בלעדיי רק אשר אכלו הנערים וחלק האנשים אשר הלכו איתי ענר אשכול וממרא הם יקחו חלקם 
 אחר הדברים האלה היה דבר י-הוה אל אברם במחזה לאמור אל תירא אברם אנוכי מגן לך שכרך הרבה מאוד
 ויאמר אברם א-דוניי י-הוה מה תיתן לי ואנוכי הולך ערירי ובן משק ביתי הוא דמשק אליעזר
 ויאמר אברם הן לי לא נתת זרע והנה בן ביתי יורש אותי
 והנה דבר י-הוה אליו לאמור לא יירשך זה כי אם אשר ייצא ממעיך הוא יירשך
 ויוצא אותו החוצה ויאמר הבט נא השמיימה וספור הכוכבים אם תוכל לספור אותם ויאמר לו כה יהיה זרעך
 והאמין בי-הוה ויחשבהא לו צדקה
 ויאמר אליו אני י-הוה אשר הוצאתיך מאור כשדים לתת לך את הארץ הזאת לרשתה
 ויאמר א-דוניי י-הוה במה אדע כי אירשנה
 ויאמר אליו קחה לי עגלה משולשת ועז משולשת ואיל משולש ותור וגוזל
 וייקח לו את כל אלה ויבתר אותם בתווך וייתן איש בתרו לקראת ריעהו ואת הציפור לא בתר
 ויירד העיט על הפגרים וישב אותם אברם
 ויהי השמש לבוא ותרדמה נפלה על אברם והנה אימה חשיכה גדולה נופלת עליו
 ויאמר לאברם ידוע תדע כי גר יהיה זרעך בארץ לא להם ועבדום ועינו אותם ארבע מאות שנה
 וגם את הגוי אשר יעבודו דן אנוכי ואחרי כן ייצאו ברכוש גדול
 ואתה תבוא אל אבותיך בשלום תיקבר בשיבה טובה
 ודור רביעי ישובו הנה כי לא שלם עוון האמורי עד הנה
 ויהי השמש באה ועלטה היה והנה תנור עשן ולפיד אש אשר עבר בין הגזרים האלה
 ביום ההוא כרת י-הוה את אברם ברית לאמור לזרעך נתתי את הארץ הזאת מנהר מצריים עד הנהר הגדול נהר פרת
 את הקיני ואת הקניזי ואת הקדמוני
 ואת החיתי ואת הפריזי ואת הרפאים
 ואת האמורי ואת הכנעני ואת הגרגשי ואת היבוסי 
 ושריי אשת אברם לא ילדה לו ולה שפחה מצרית ושמה הגר
 ותאמר שריי אל אברם הנה נא עצרני י-הוה מלדת בוא נא אל שפחתי אוליי איבנה ממנה וישמע אברם לקול שריי
 ותיקח שריי אשת אברם את הגר המצרית שפחתה מקץ עשר שנים לשבת אברם בארץ כנען ותיתן אותה לאברם אישה לו לאישה
 ויבוא אל הגר ותהר ותרא כי הרתה ותקל גברתה בעיניה
 ותאמר שריי אל אברם חמסי עליך אנוכי נתתי שפחתי בחיקך ותרא כי הרתה ואקל בעיניה ישפוט י-הוה ביני וביניך
 ויאמר אברם אל שריי הנה שפחתך בידך עשי לה הטוב בעינייך ותענהא שריי ותברח מפניה
 וימצאה מלאך י-הוה על עין המים במדבר על העין בדרך שור
 ויאמר הגר שפחת שריי אי מזה באת ואנה תלכי ותאמר מפני שריי גברתי אנוכי בורחת
 ויאמר לה מלאך י-הוה שובי אל גברתך והתעני תחת ידיה
 ויאמר לה מלאך י-הוה הרבה ארבה את זרעך ולא ייספר מרוב
 ויאמר לה מלאך י-הוה הנך הרה ויולדת בן וקראת שמו ישמעאל כי שמע י-הוה אל עונייך
 והוא יהיה פרא אדם ידו בכול ויד כול בו ועל פני כל אחיו ישכון
 ותקרא שם י-הוה הדובר אליה אתה אל רואי כי אמרה הגם הלום ראיתי אחרי רואי
 על כן קרא לבאר באר לחי רואי הנה בין קדש ובין ברד
 ותלד הגר לאברם בן ויקרא אברם שם בנו אשר ילדה הגר ישמעאל
 ואברם בן שמונים שנה ושש שנים בלדת הגר את ישמעאל לאברם 
 ויהי אברם בן תשעים שנה ותשע שנים ויירא י-הוה אל אברם ויאמר אליו אני אל ש-דיי התהלך לפניי והיה תמים
 ואתנה בריתי ביני ובינך וארבה אותך במאוד מאוד
 וייפול אברם על פניו וידבר איתו א-לוהים לאמור
 אני הנה בריתי איתך והיית לאב המון גויים
 ולא ייקרא עוד את שמך אברם והיה שמך אברהם כי אב המון גויים נתתיך
 והפריתי אותך במאוד מאוד ונתתיך לגויים ומלכים ממך ייצאו
 והקימותי את בריתי ביני ובינך ובין זרעך אחריך לדורותם לברית עולם להיות לך לא-לוהים ולזרעך אחריך
 ונתתי לך ולזרעך אחריך את ארץ מגוריך את כל ארץ כנען לאחוזת עולם והייתי להם לא-לוהים
 ויאמר א-לוהים אל אברהם ואתה את בריתי תשמור אתה וזרעך אחריך לדורותם
 זאת בריתי אשר תשמרו ביני וביניכם ובין זרעך אחריך הימול לכם כל זכר
 ונמלתם את בשר עורלתכם והיה לאות ברית ביני וביניכם
 ובן שמונת ימים יימול לכם כל זכר לדורותיכם יליד בית ומקנת כסף מכול בן נכר אשר לא מזרעך הוא
 הימול יימול יליד ביתך ומקנת כספך והייתה בריתי בבשרכם לברית עולם
 וערל זכר אשר לא יימול את בשר עורלתו ונכרתה הנפש ההיא מעמיה את בריתי הפר 
 ויאמר א-לוהים אל אברהם שריי אשתך לא תקרא את שמה שריי כי שרה שמה
 ובירכתי אותה וגם נתתי ממנה לך בן ובירכתיה והייתה לגויים מלכי עמים ממנה יהיו
 וייפול אברהם על פניו ויצחק ויאמר בליבו הלבן מאה שנה ייוולד ואם שרה הבת תשעים שנה תלד
 ויאמר אברהם אל הא-לוהים לו ישמעאל יחיה לפניך
 ויאמר א-לוהים אבל שרה אשתך יולדת לך בן וקראת את שמו יצחק והקימותי את בריתי איתו לברית עולם לזרעו אחריו
 ולישמעאל שמעתיך הנה בירכתי אותו והפריתי אותו והרביתי אותו במאוד מאוד שנים עשר נשיאים יוליד ונתתיו לגוי גדול
 ואת בריתי אקים את יצחק אשר תלד לך שרה למועד הזה בשנה האחרת
 ויכל לדבר איתו ויעל א-לוהים מעל אברהם
 וייקח אברהם את ישמעאל בנו ואת כל ילידי ביתו ואת כל מקנת כספו כל זכר באנשי בית אברהם וימל את בשר עורלתם בעצם היום הזה כאשר דיבר איתו א-לוהים
 ואברהם בן תשעים ותשע שנה בהימולו בשר עורלתו
 וישמעאל בנו בן שלוש עשרה שנה בהימולו את בשר עורלתו
 בעצם היום הזה נימול אברהם וישמעאל בנו
 וכל אנשי ביתו יליד בית ומקנת כסף מאת בן נכר נימולו איתו 
 ויירא אליו י-הוה באילוני ממרא והוא יושב פתח האוהל כחום היום
 ויישא עיניו וירא והנה שלושה אנשים ניצבים עליו וירא וירץ לקראתם מפתח האוהל וישתחו ארצה
 ויאמר א-דוניי אם נא מצאתי חן בעיניך אל נא תעבור מעל עבדך
 יוקח נא מעט מים ורחצו רגליכם והישענו תחת העץ
 ואקחה פת לחם וסעדו ליבכם אחר תעבורו כי על כן עברתם על עבדכם ויאמרו כן תעשה כאשר דיברת
 וימהר אברהם האוהלה אל שרה ויאמר מהרי שלוש סאים קמח סולת לושי ועשי עוגות
 ואל הבקר רץ אברהם וייקח בן בקר רך וטוב וייתן אל הנער וימהר לעשות אותו
 וייקח חמאה וחלב ובן הבקר אשר עשה וייתן לפניהם והוא עומד עליהם תחת העץ ויאכלו
 ויאמרו אליו איה שרה אשתך ויאמר הנה באוהל
 ויאמר שוב אשוב אליך כעת חיה והנה בן לשרה אשתך ושרה שומעת פתח האוהל והוא אחריו
 ואברהם ושרה זקנים באים בימים חדל להיות לשרה אורח כנשים
 ותצחק שרה בקרבה לאמור אחרי בלותי הייתה לי עדנה ואדוני זקן
 ויאמר י-הוה אל אברהם למה זה צחקה שרה לאמור האף אומנם אלד ואני זקנתי
 הייפלא מי-הוה דבר למועד אשוב אליך כעת חיה ולשרה בן
 ותכחש שרה לאמור לא צחקתי כי יראה ויאמר לא כי צחקת
 ויקומו משם האנשים וישקיפו על פני סדום ואברהם הולך עימם לשלחם
 וי-הוה אמר המכסה אני מאברהם אשר אני עושה
 ואברהם היה יהיה לגוי גדול ועצום ונברכו בו כול גויי הארץ
 כי ידעתיו למען אשר יצווה את בניו ואת ביתו אחריו ושמרו דרך י-הוה לעשות צדקה ומשפט למען הביא י-הוה על אברהם את אשר דיבר עליו
 ויאמר י-הוה זעקת סדום ועמורה כי רבה וחטאתם כי כבדה מאוד
 ארדה נא ואראה הכצעקתה הבאה אליי עשו כלה ואם לא אדעה
 ויפנו משם האנשים וילכו סדומה ואברהם עודנו עומד לפני י-הוה
 וייגש אברהם ויאמר האף תספה צדיק עם רשע
 אוליי יש חמישים צדיקים בתוך העיר האף תספה ולא תישא למקום למען חמישים הצדיקים אשר בקרבה
 חלילה לך מעשות כדבר הזה להמית צדיק עם רשע והיה כצדיק כרשע חלילה לך השופט כל הארץ לא יעשה משפט
 ויאמר י-הוה אם אמצא בסדום חמישים צדיקים בתוך העיר ונשאתי לכל המקום בעבורם
 ויען אברהם ויאמר הנה נא הואלתי לדבר אל א-דוניי ואנוכי עפר ואפר
 אוליי יחסרון חמישים הצדיקים חמישה התשחית בחמישה את כל העיר ויאמר לא אשחית אם אמצא שם ארבעים וחמישה
 ויוסף עוד לדבר אליו ויאמר אוליי יימצאון שם ארבעים ויאמר לא אעשה בעבור הארבעים
 ויאמר אל נא ייחר לא-דוניי ואדברה אוליי יימצאון שם שלושים ויאמר לא אעשה אם אמצא שם שלושים
 ויאמר הנה נא הואלתי לדבר אל א-דוניי אוליי יימצאון שם עשרים ויאמר לא אשחית בעבור העשרים
 ויאמר אל נא ייחר לא-דוניי ואדברה אך הפעם אוליי יימצאון שם עשרה ויאמר לא אשחית בעבור העשרה
 וילך י-הוה כאשר כילה לדבר אל אברהם ואברהם שב למקומו
 ויבואו שני המלאכים סדומה בערב ולוט יושב בשער סדום וירא לוט ויקם לקראתם וישתחו אפיים ארצה
 ויאמר הנה נא א-דוניי סורו נא אל בית עבדכם ולינו ורחצו רגליכם והשכמתם והלכתם לדרככם ויאמרו לא כי ברחוב נלין
 ויפצר בם מאוד ויסורו אליו ויבואו אל ביתו ויעש להם משתה ומצות אפה ויאכלו
 טרם ישכבו ואנשי העיר אנשי סדום נסבו על הבית מנער ועד זקן כל העם מקצה
 ויקראו אל לוט ויאמרו לו איה האנשים אשר באו אליך הלילה הוציאם אלינו ונדעה אותם
 וייצא אליהם לוט הפתחה והדלת סגר אחריו
 ויאמר אל נא אחיי תרעו
 הנה נא לי שתי בנות אשר לא ידעו איש אוציאה נא אתהן אליכם ועשו להן כטוב בעיניכם רק לאנשים האל אל תעשו דבר כי על כן באו בצל קורתי
 ויאמרו גש הלאה ויאמרו האחד בא לגור וישפוט שפוט עתה נרע לך מהם ויפצרו באיש בלוט מאוד וייגשו לשבור הדלת
 וישלחו האנשים את ידם ויביאו את לוט אליהם הביתה ואת הדלת סגרו
 ואת האנשים אשר פתח הבית הכו בסנוורים מקטון ועד גדול וילאו למצוא הפתח
 ויאמרו האנשים אל לוט עוד מי לך פה חתן ובניך ובנותיך וכול אשר לך בעיר הוצא מן המקום
 כי משחיתים אנחנו את המקום הזה כי גדלה צעקתם את פני י-הוה וישלחנו י-הוה לשחתה
 וייצא לוט וידבר אל חתניו לוקחי בנותיו ויאמר קומו צאו מן המקום הזה כי משחית י-הוה את העיר ויהי כמצחק בעיני חתניו
 וכמו השחר עלה ויאיצו המלאכים בלוט לאמור קום קח את אשתך ואת שתי בנותיך הנמצאות פן תיספה בעוון העיר
 ויתמהמה ויחזיקו האנשים בידו וביד אשתו וביד שתי בנותיו בחמלת י-הוה עליו ויוציאוהו ויניחוהו מחוץ לעיר
 ויהי כהוציאם אותם החוצה ויאמר הימלט על נפשך אל תביט אחריך ואל תעמוד בכל הכיכר ההרה הימלט פן תיספה
 ויאמר לוט אליהם אל נא א-דוניי
 הנה נא מצא עבדך חן בעיניך ותגדל חסדך אשר עשית עימדי להחיות את נפשי ואנוכי לא אוכל להימלט ההרה פן תדבקני הרעה ומתי
 הנה נא העיר הזאת קרובה לנוס שמה והיא מצער אימלטה נא שמה הלוא מצער היא ותחי נפשי
 ויאמר אליו הנה נשאתי פניך גם לדבר הזה לבלתי הופכי את העיר אשר דיברת
 מהר הימלט שמה כי לא אוכל לעשות דבר עד בואך שמה על כן קרא שם העיר צוער
 השמש יצא על הארץ ולוט בא צוערה
 וי-הוה המטיר על סדום ועל עמורה גופרית ואש מאת י-הוה מן השמיים
 ויהפוך את הערים האל ואת כל הכיכר ואת כל יושבי הערים וצמח האדמה
 ותבט אשתו מאחריו ותהי נציב מלח
 וישכם אברהם בבוקר אל המקום אשר עמד שם את פני י-הוה
 וישקף על פני סדום ועמורה ועל כל פני ארץ הכיכר וירא והנה עלה קיטור הארץ כקיטור הכבשן
 ויהי בשחת א-לוהים את ערי הכיכר ויזכור א-לוהים את אברהם וישלח את לוט מתוך ההפיכה בהפוך את הערים אשר ישב בהן לוט
 ויעל לוט מצוער ויישב בהר ושתי בנותיו עימו כי ירא לשבת בצוער ויישב במערה הוא ושתי בנותיו
 ותאמר הבכירה אל הצעירה אבינו זקן ואיש אין בארץ לבוא עלינו כדרך כל הארץ
 לכה נשקה את אבינו יין ונשכבה עימו ונחייה מאבינו זרע
 ותשקינה את אביהן יין בלילה הוא ותבוא הבכירה ותשכב את אביה ולא ידע בשכבה ובקומה
 ויהי ממוחרת ותאמר הבכירה אל הצעירה הן שכבתי אמש את אבי נשקנו יין גם הלילה ובואי שכבי עימו ונחייה מאבינו זרע
 ותשקינה גם בלילה ההוא את אביהן יין ותקם הצעירה ותשכב עימו ולא ידע בשכבה ובקומה
 ותהרינה שתי בנות לוט מאביהן
 ותלד הבכירה בן ותקרא שמו מואב הוא אבי מואב עד היום
 והצעירה גם היא ילדה בן ותקרא שמו בן עמי הוא אבי בני עמון עד היום 
 וייסע משם אברהם ארצה הנגב ויישב בין קדש ובין שור ויגר בגרר
 ויאמר אברהם אל שרה אשתו אחותי היא וישלח אבימלך מלך גרר וייקח את שרה
 ויבוא א-לוהים אל אבימלך בחלום הלילה ויאמר לו הנך מת על האישה אשר לקחת והיא בעולת בעל
 ואבימלך לא קרב אליה ויאמר א-דוניי הגוי גם צדיק תהרוג
 הלוא הוא אמר לי אחותי היא והיא גם היא אמרה אחי הוא בתום לבבי ובנקיון כפיי עשיתי זאת
 ויאמר אליו הא-לוהים בחלום גם אנוכי ידעתי כי בתום לבבך עשית זאת ואחשוך גם אנוכי אותך מחטוא לי על כן לא נתתיך לנגוע אליה
 ועתה השב אשת האיש כי נביא הוא ויתפלל בעדך וחיה ואם אינך משיב דע כי מות תמות אתה וכל אשר לך
 וישכם אבימלך בבוקר ויקרא לכל עבדיו וידבר את כל הדברים האלה באוזניהם וייראו האנשים מאוד
 ויקרא אבימלך לאברהם ויאמר לו מה עשית לנו ומה חטאתי לך כי הבאת עליי ועל ממלכתי חטאה גדולה מעשים אשר לא ייעשו עשית עימדי
 ויאמר אבימלך אל אברהם מה ראית כי עשית את הדבר הזה
 ויאמר אברהם כי אמרתי רק אין יראת א-לוהים במקום הזה והרגוני על דבר אשתי
 וגם אומנה אחותי בת אבי היא אך לא בת אימי ותהי לי לאישה
 ויהי כאשר התעו אותי א-לוהים מבית אבי ואומר לה זה חסדך אשר תעשי עימדי אל כל המקום אשר נבוא שמה אמרי לי אחי הוא
 וייקח אבימלך צאן ובקר ועבדים ושפחות וייתן לאברהם וישב לו את שרה אשתו
 ויאמר אבימלך הנה ארצי לפניך בטוב בעיניך שב
 ולשרה אמר הנה נתתי אלף כסף לאחיך הנה הוא לך כסות עיניים לכול אשר איתך ואת כול ונוכחת
 ויתפלל אברהם אל הא-לוהים וירפא א-לוהים את אבימלך ואת אשתו ואמהותיו ויילדו
 כי עצור עצר י-הוה בעד כל רחם לבית אבימלך על דבר שרה אשת אברהם 
 וי-הוה פקד את שרה כאשר אמר ויעש י-הוה לשרה כאשר דיבר
 ותהר ותלד שרה לאברהם בן לזקוניו למועד אשר דיבר אותו א-לוהים
 ויקרא אברהם את שם בנו הנולד לו אשר ילדה לו שרה יצחק
 וימל אברהם את יצחק בנו בן שמונת ימים כאשר ציווה אותו א-לוהים
 ואברהם בן מאת שנה בהיוולד לו את יצחק בנו
 ותאמר שרה צחוק עשה לי א-לוהים כל השומע יצחק לי
 ותאמר מי מילל לאברהם היניקה בנים שרה כי ילדתי בן לזקוניו
 ויגדל הילד וייגמל ויעש אברהם משתה גדול ביום היגמל את יצחק
 ותרא שרה את בן הגר המצרית אשר ילדה לאברהם מצחק
 ותאמר לאברהם גרש האמה הזאת ואת בנה כי לא יירש בן האמה הזאת עם בני עם יצחק
 ויירע הדבר מאוד בעיני אברהם על אודות בנו
 ויאמר א-לוהים אל אברהם אל יירע בעיניך על הנער ועל אמתך כול אשר תאמר אליך שרה שמע בקולה כי ביצחק ייקרא לך זרע
 וגם את בן האמה לגוי אשימנו כי זרעך הוא
 וישכם אברהם בבוקר וייקח לחם וחמת מים וייתן אל הגר שם על שכמה ואת הילד וישלחהא ותלך ותתע במדבר באר שבע
 ויכלו המים מן החמת ותשלך את הילד תחת אחד השיחים
 ותלך ותשב לה מנגד הרחק כמטחווי קשת כי אמרה אל אראה במות הילד ותשב מנגד ותישא את קולה ותבך
 וישמע א-לוהים את קול הנער ויקרא מלאך א-לוהים אל הגר מן השמיים ויאמר לה מה לך הגר אל תיראי כי שמע א-לוהים אל קול הנער באשר הוא שם
 קומי שאי את הנער והחזיקי את ידך בו כי לגוי גדול אשימנו
 ויפקח א-לוהים את עיניה ותרא באר מים ותלך ותמלא את החמת מים ותשק את הנער
 ויהי א-לוהים את הנער ויגדל ויישב במדבר ויהי רובה קשת
 ויישב במדבר פארן ותיקח לו אימו אישה מארץ מצריים 
 ויהי בעת ההיא ויאמר אבימלך ופיכול שר צבאו אל אברהם לאמור א-לוהים עימך בכול אשר אתה עושה
 ועתה הישבעה לי בא-לוהים הנה אם תשקור לי ולניני ולנכדי כחסד אשר עשיתי עימך תעשה עימדי ועם הארץ אשר גרת בה
 ויאמר אברהם אנוכי אישבע
 והוכיח אברהם את אבימלך על אודות באר המים אשר גזלו עבדי אבימלך
 ויאמר אבימלך לא ידעתי מי עשה את הדבר הזה וגם אתה לא הגדת לי וגם אנוכי לא שמעתי בלתי היום
 וייקח אברהם צאן ובקר וייתן לאבימלך ויכרתו שניהם ברית
 ויצב אברהם את שבע כבשות הצאן לבדהן
 ויאמר אבימלך אל אברהם מה הנה שבע כבשות האלה אשר הצבת לבדנה
 ויאמר כי את שבע כבשות תיקח מידי בעבור תהיה לי לעדה כי חפרתי את הבאר הזאת
 על כן קרא למקום ההוא באר שבע כי שם נשבעו שניהם
 ויכרתו ברית בבאר שבע ויקם אבימלך ופיכול שר צבאו וישובו אל ארץ פלשתים
 וייטע אשל בבאר שבע ויקרא שם בשם י-הוה אל עולם
 ויגר אברהם בארץ פלשתים ימים רבים 
 ויהי אחר הדברים האלה והא-לוהים ניסה את אברהם ויאמר אליו אברהם ויאמר הנני
 ויאמר קח נא את בנך את יחידך אשר אהבת את יצחק ולך לך אל ארץ המורייה והעלהו שם לעולה על אחד ההרים אשר אומר אליך
 וישכם אברהם בבוקר ויחבוש את חמורו וייקח את שני נעריו איתו ואת יצחק בנו ויבקע עצי עולה ויקם וילך אל המקום אשר אמר לו הא-לוהים
 ביום השלישי ויישא אברהם את עיניו וירא את המקום מרחוק
 ויאמר אברהם אל נעריו שבו לכם פה עם החמור ואני והנער נלכה עד כה ונשתחווה ונשובה אליכם
 וייקח אברהם את עצי העולה וישם על יצחק בנו וייקח בידו את האש ואת המאכלת וילכו שניהם יחדיו
 ויאמר יצחק אל אברהם אביו ויאמר אבי ויאמר הנני בני ויאמר הנה האש והעצים ואיה השה לעולה
 ויאמר אברהם א-לוהים יראה לו השה לעולה בני וילכו שניהם יחדיו
 ויבואו אל המקום אשר אמר לו הא-לוהים וייבן שם אברהם את המזבח ויערוך את העצים ויעקוד את יצחק בנו וישם אותו על המזבח ממעל לעצים
 וישלח אברהם את ידו וייקח את המאכלת לשחוט את בנו
 ויקרא אליו מלאך י-הוה מן השמיים ויאמר אברהם אברהם ויאמר הנני
 ויאמר אל תשלח ידך אל הנער ואל תעש לו מאומה כי עתה ידעתי כי ירא א-לוהים אתה ולא חשכת את בנך את יחידך ממני
 ויישא אברהם את עיניו וירא והנה איל אחר נאחז בסבך בקרניו וילך אברהם וייקח את האיל ויעלהו לעולה תחת בנו
 ויקרא אברהם שם המקום ההוא י-הוה יראה אשר ייאמר היום בהר י-הוה ייראה
 ויקרא מלאך י-הוה אל אברהם שנית מן השמיים
 ויאמר בי נשבעתי נאום י-הוה כי יען אשר עשית את הדבר הזה ולא חשכת את בנך את יחידך
 כי ברך אברכך והרבה ארבה את זרעך ככוכבי השמיים וכחול אשר על שפת הים ויירש זרעך את שער אויביו
 והתברכו בזרעך כול גויי הארץ עקב אשר שמעת בקולי
 וישב אברהם אל נעריו ויקומו וילכו יחדיו אל באר שבע ויישב אברהם בבאר שבע 
 ויהי אחרי הדברים האלה ויוגד לאברהם לאמור הנה ילדה מלכה גם היא בנים לנחור אחיך
 את עוץ בכורו ואת בוז אחיו ואת קמואל אבי ארם
 ואת כשד ואת חזו ואת פלדש ואת ידלף ואת בתואל
 ובתואל ילד את רבקה שמונה אלה ילדה מלכה לנחור אחי אברהם
 ופילגשו ושמה ראומה ותלד גם היא את טבח ואת גחם ואת תחש ואת מעכה 
 ויהיו חיי שרה מאה שנה ועשרים שנה ושבע שנים שני חיי שרה
 ותמת שרה בקרית ארבע היא חברון בארץ כנען ויבוא אברהם לספוד לשרה ולבכותה
 ויקם אברהם מעל פני מתו וידבר אל בני חת לאמור
 גר ותושב אנוכי עימכם תנו לי אחוזת קבר עימכם ואקברה מתי מלפניי
 ויענו בני חת את אברהם לאמור לו
 שמענו אדוני נשיא א-לוהים אתה בתוכנו במבחר קברינו קבור את מתך איש ממנו את קברו לא יכלה ממך מקבור מתך
 ויקם אברהם וישתחו לעם הארץ לבני חת
 וידבר איתם לאמור אם יש את נפשכם לקבור את מתי מלפניי שמעוני ופגעו לי בעפרון בן צוחר
 וייתן לי את מערת המכפלה אשר לו אשר בקצה שדהו בכסף מלא ייתננה לי בתוככם לאחוזת קבר
 ועפרון יושב בתוך בני חת ויען עפרון החיתי את אברהם באוזני בני חת לכול באי שער עירו לאמור
 לא אדוני שמעני השדה נתתי לך והמערה אשר בו לך נתתיה לעיני בני עמי נתתיה לך קבור מתך
 וישתחו אברהם לפני עם הארץ
 וידבר אל עפרון באוזני עם הארץ לאמור אך אם אתה לו שמעני נתתי כסף השדה קח ממני ואקברה את מתי שמה
 ויען עפרון את אברהם לאמור לו
 אדוני שמעני ארץ ארבע מאות שקל כסף ביני ובינך מה היא ואת מתך קבור
 וישמע אברהם אל עפרון וישקול אברהם לעפרון את הכסף אשר דיבר באוזני בני חת ארבע מאות שקל כסף עובר לסוחר
 ויקם שדה עפרון אשר במכפלה אשר לפני ממרא השדה והמערה אשר בו וכל העץ אשר בשדה אשר בכל גבולו סביב
 לאברהם למקנה לעיני בני חת בכול באי שער עירו
 ואחרי כן קבר אברהם את שרה אשתו אל מערת שדה המכפלה על פני ממרא היא חברון בארץ כנען
 ויקם השדה והמערה אשר בו לאברהם לאחוזת קבר מאת בני חת 
 ואברהם זקן בא בימים וי-הוה בירך את אברהם בכול
 ויאמר אברהם אל עבדו זקן ביתו המושל בכל אשר לו שים נא ידך תחת ירכי
 ואשביעך בי-הוה א-לוהי השמיים וא-לוהי הארץ אשר לא תיקח אישה לבני מבנות הכנעני אשר אנוכי יושב בקרבו
 כי אל ארצי ואל מולדתי תלך ולקחת אישה לבני ליצחק
 ויאמר אליו העבד אוליי לא תאבה האישה ללכת אחריי אל הארץ הזאת ההשב אשיב את בנך אל הארץ אשר יצאת משם
 ויאמר אליו אברהם הישמר לך פן תשיב את בני שמה
 י-הוה א-לוהי השמיים אשר לקחני מבית אבי ומארץ מולדתי ואשר דיבר לי ואשר נשבע לי לאמור לזרעך אתן את הארץ הזאת הוא ישלח מלאכו לפניך ולקחת אישה לבני משם
 ואם לא תאבה האישה ללכת אחריך וניקית משבועתי זאת רק את בני לא תשב שמה
 וישם העבד את ידו תחת ירך אברהם אדוניו ויישבע לו על הדבר הזה
 וייקח העבד עשרה גמלים מגמלי אדוניו וילך וכל טוב אדוניו בידו ויקם וילך אל ארם נהריים אל עיר נחור
 ויברך הגמלים מחוץ לעיר אל באר המים לעת ערב לעת צאת השואבות
 ויאמר י-הוה א-לוהי אדוני אברהם הקרה נא לפניי היום ועשה חסד עם אדוני אברהם
 הנה אנוכי ניצב על עין המים ובנות אנשי העיר יוצאות לשאוב מים
 והיה הנערה אשר אומר אליה הטי נא כדך ואשתה ואמרה שתה וגם גמליך אשקה אותה הוכחת לעבדך ליצחק ובה אדע כי עשית חסד עם אדוני
 ויהי הוא טרם כילה לדבר והנה רבקה יוצאת אשר יולדה לבתואל בן מלכה אשת נחור אחי אברהם וכדה על שכמה
 והנערה טובת מראה מאוד בתולה ואיש לא ידעה ותרד העינה ותמלא כדה ותעל
 וירץ העבד לקראתה ויאמר הגמיאיני נא מעט מים מכדך
 ותאמר שתה אדוני ותמהר ותורד כדה על ידה ותשקהו
 ותכל להשקותו ותאמר גם לגמליך אשאב עד אם כילו לשתות
 ותמהר ותער כדה אל השוקת ותרץ עוד אל הבאר לשאוב ותשאב לכל גמליו
 והאיש משתאה לה מחריש לדעת ההצליח י-הוה דרכו אם לא
 ויהי כאשר כילו הגמלים לשתות וייקח האיש נזם זהב בקע משקלו ושני צמידים על ידיה עשרה זהב משקלם
 ויאמר בת מי את הגידי נא לי היש בית אביך מקום לנו ללין
 ותאמר אליו בת בתואל אנוכי בן מלכה אשר ילדה לנחור
 ותאמר אליו גם תבן גם מספוא רב עימנו גם מקום ללון
 וייקוד האיש וישתחו לי-הוה
 ויאמר ברוך י-הוה א-לוהי אדוני אברהם אשר לא עזב חסדו ואמיתו מעם אדוני אנוכי בדרך נחני י-הוה בית אחי אדוני
 ותרץ הנערה ותגד לבית אימה כדברים האלה
 ולרבקה אח ושמו לבן וירץ לבן אל האיש החוצה אל העין
 ויהי כראות את הנזם ואת הצמידים על ידי אחותו וכשומעו את דברי רבקה אחותו לאמור כה דיבר אליי האיש ויבוא אל האיש והנה עומד על הגמלים על העין
 ויאמר בוא ברוך י-הוה למה תעמוד בחוץ ואנוכי פיניתי הבית ומקום לגמלים
 ויבוא האיש הביתה ויפתח הגמלים וייתן תבן ומספוא לגמלים ומים לרחוץ רגליו ורגלי האנשים אשר איתו
 ויושם לפניו לאכול ויאמר לא אוכל עד אם דיברתי דבריי ויאמר דבר
 ויאמר עבד אברהם אנוכי
 וי-הוה בירך את אדוני מאוד ויגדל וייתן לו צאן ובקר וכסף וזהב ועבדים ושפחות וגמלים וחמורים
 ותלד שרה אשת אדוני בן לאדוני אחרי זקנתה וייתן לו את כל אשר לו
 וישביעני אדוני לאמור לא תיקח אישה לבני מבנות הכנעני אשר אנוכי יושב בארצו
 אם לא אל בית אבי תלך ואל משפחתי ולקחת אישה לבני
 ואומר אל אדוני אוליי לא תלך האישה אחריי
 ויאמר אליי י-הוה אשר התהלכתי לפניו ישלח מלאכו איתך והצליח דרכך ולקחת אישה לבני ממשפחתי ומבית אבי
 אז תינקה מאלתי כי תבוא אל משפחתי ואם לא ייתנו לך והיית נקי מאלתי
 ואבוא היום אל העין ואומר י-הוה א-לוהי אדוני אברהם אם ישך נא מצליח דרכי אשר אנוכי הולך עליה
 הנה אנוכי ניצב על עין המים והיה העלמה היוצאת לשאוב ואמרתי אליה השקיני נא מעט מים מכדך
 ואמרה אליי גם אתה שתה וגם לגמליך אשאב היא האישה אשר הוכיח י-הוה לבן אדוני
 אני טרם אכלה לדבר אל ליבי והנה רבקה יוצאת וכדה על שכמה ותרד העינה ותשאב ואומר אליה השקיני נא
 ותמהר ותורד כדה מעליה ותאמר שתה וגם גמליך אשקה ואשת וגם הגמלים השקתה
 ואשאל אותה ואומר בת מי את ותאמר בת בתואל בן נחור אשר ילדה לו מלכה ואשים הנזם על אפה והצמידים על ידיה
 ואקוד ואשתחווה לי-הוה ואברך את י-הוה א-לוהי אדוני אברהם אשר הנחני בדרך אמת לקחת את בת אחי אדוני לבנו
 ועתה אם ישכם עושים חסד ואמת את אדוני הגידו לי ואם לא הגידו לי ואפנה על ימין או על שמאל
 ויען לבן ובתואל ויאמרו מי-הוה יצא הדבר לא נוכל דבר אליך רע או טוב
 הנה רבקה לפניך קח ולך ותהי אישה לבן אדוניך כאשר דיבר י-הוה
 ויהי כאשר שמע עבד אברהם את דבריהם וישתחו ארצה לי-הוה
 ויוצא העבד כלי כסף וכלי זהב ובגדים וייתן לרבקה ומגדנות נתן לאחיה ולאימה
 ויאכלו וישתו הוא והאנשים אשר עימו וילינו ויקומו בבוקר ויאמר שלחוני לאדוני
 ויאמר אחיה ואימה תשב הנערה איתנו ימים או עשור אחר תלך
 ויאמר אליהם אל תאחרו אותי וי-הוה הצליח דרכי שלחוני ואלכה לאדוני
 ויאמרו נקרא לנערה ונשאלה את פיה
 ויקראו לרבקה ויאמרו אליה התלכי עם האיש הזה ותאמר אלך
 וישלחו את רבקה אחותם ואת מינקתה ואת עבד אברהם ואת אנשיו
 ויברכו את רבקה ויאמרו לה אחותנו את היי לאלפי רבבה ויירש זרעך את שער שונאיו
 ותקם רבקה ונערותיה ותרכבנה על הגמלים ותלכנה אחרי האיש וייקח העבד את רבקה וילך
 ויצחק בא מבוא באר לחי רואי והוא יושב בארץ הנגב
 וייצא יצחק לשוח בשדה לפנות ערב ויישא עיניו וירא והנה גמלים באים
 ותישא רבקה את עיניה ותרא את יצחק ותיפול מעל הגמל
 ותאמר אל העבד מי האיש הלזה ההולך בשדה לקראתנו ויאמר העבד הוא אדוני ותיקח הצעיף ותתכס
 ויספר העבד ליצחק את כל הדברים אשר עשה
 ויביאהא יצחק האוהלה שרה אימו וייקח את רבקה ותהי לו לאישה ויאהבהא ויינחם יצחק אחרי אימו 
 ויוסף אברהם וייקח אישה ושמה קטורה
 ותלד לו את זמרן ואת יוקשן ואת מדן ואת מדיין ואת ישבק ואת שוח
 ויוקשן ילד את שבא ואת דדן ובני דדן היו אשורים ולטושים ולאומים
 ובני מדיין עיפה ועפר וחנוך ואבידע ואלדעה כל אלה בני קטורה
 וייתן אברהם את כל אשר לו ליצחק
 ולבני הפילגשים אשר לאברהם נתן אברהם מתנות וישלחם מעל יצחק בנו בעודנו חי קדמה אל ארץ קדם
 ואלה ימי שני חיי אברהם אשר חי מאת שנה ושבעים שנה וחמש שנים
 ויגווע וימת אברהם בשיבה טובה זקן ושבע וייאסף אל עמיו
 ויקברו אותו יצחק וישמעאל בניו אל מערת המכפלה אל שדה עפרון בן צוחר החיתי אשר על פני ממרא
 השדה אשר קנה אברהם מאת בני חת שמה קובר אברהם ושרה אשתו
 ויהי אחרי מות אברהם ויברך א-לוהים את יצחק בנו ויישב יצחק עם באר לחי רואי 
 ואלה תולדות ישמעאל בן אברהם אשר ילדה הגר המצרית שפחת שרה לאברהם
 ואלה שמות בני ישמעאל בשמותם לתולדותם בכור ישמעאל נביות וקדר ואדבאל ומבשם
 ומשמע ודומה ומשא
 חדד ותימא יטור נפיש וקדמה
 אלה הם בני ישמעאל ואלה שמותם בחצריהם ובטירותם שנים עשר נשיאים לאומותם
 ואלה שני חיי ישמעאל מאת שנה ושלושים שנה ושבע שנים ויגווע וימת וייאסף אל עמיו
 וישכנו מחווילה עד שור אשר על פני מצריים בואכה אשורה על פני כל אחיו נפל 
 ואלה תולדות יצחק בן אברהם אברהם הוליד את יצחק
 ויהי יצחק בן ארבעים שנה בקחתו את רבקה בת בתואל הארמי מפדן ארם אחות לבן הארמי לו לאישה
 ויעתר יצחק לי-הוה לנוכח אשתו כי עקרה היא וייעתר לו י-הוה ותהר רבקה אשתו
 ויתרוצצו הבנים בקרבה ותאמר אם כן למה זה אנוכי ותלך לדרוש את י-הוה
 ויאמר י-הוה לה שני גויים בבטנך ושני לאומים ממעייך ייפרדו ולאום מלאום יאמץ ורב יעבוד צעיר
 וימלאו ימיה ללדת והנה תומים בבטנה
 וייצא הראשון אדמוני כולו כאדרת שיער ויקראו שמו עשיו
 ואחרי כן יצא אחיו וידו אוחזת בעקב עשיו ויקרא שמו יעקוב ויצחק בן שישים שנה בלדת אותם
 ויגדלו הנערים ויהי עשיו איש יודע ציד איש שדה ויעקוב איש תם יושב אוהלים
 ויאהב יצחק את עשיו כי ציד בפיו ורבקה אוהבת את יעקוב
 ויזד יעקוב נזיד ויבוא עשיו מן השדה והוא עייף
 ויאמר עשיו אל יעקוב הלעיטני נא מן האדום האדום הזה כי עייף אנוכי על כן קרא שמו אדום
 ויאמר יעקוב מכרה כיום את בכורתך לי
 ויאמר עשיו הנה אנוכי הולך למות ולמה זה לי בכורה
 ויאמר יעקוב הישבעה לי כיום ויישבע לו וימכור את בכורתו ליעקוב
 ויעקוב נתן לעשיו לחם ונזיד עדשים ויאכל וישת ויקם וילך וייבז עשיו את הבכורה 
 ויהי רעב בארץ מלבד הרעב הראשון אשר היה בימי אברהם וילך יצחק אל אבימלך מלך פלשתים גררה
 ויירא אליו י-הוה ויאמר אל תרד מצריימה שכון בארץ אשר אומר אליך
 גור בארץ הזאת ואהיה עימך ואברכך כי לך ולזרעך אתן את כל הארצות האל והקימותי את השבועה אשר נשבעתי לאברהם אביך
 והרביתי את זרעך ככוכבי השמיים ונתתי לזרעך את כל הארצות האל והתברכו בזרעך כול גויי הארץ
 עקב אשר שמע אברהם בקולי וישמור משמרתי מצוותיי חוקותיי ותורותיי
 ויישב יצחק בגרר
 וישאלו אנשי המקום לאשתו ויאמר אחותי היא כי ירא לאמור אשתי פן יהרגוני אנשי המקום על רבקה כי טובת מראה היא
 ויהי כי ארכו לו שם הימים וישקף אבימלך מלך פלשתים בעד החלון וירא והנה יצחק מצחק את רבקה אשתו
 ויקרא אבימלך ליצחק ויאמר אך הנה אשתך היא ואיך אמרת אחותי היא ויאמר אליו יצחק כי אמרתי פן אמות עליה
 ויאמר אבימלך מה זאת עשית לנו כמעט שכב אחד העם את אשתך והבאת עלינו אשם
 ויצו אבימלך את כל העם לאמור הנוגע באיש הזה ובאשתו מות יומת
 ויזרע יצחק בארץ ההיא וימצא בשנה ההיא מאה שערים ויברכהו י-הוה
 ויגדל האיש וילך הלוך וגדל עד כי גדל מאוד
 ויהי לו מקנה צאן ומקנה בקר ועבודה רבה ויקנאו אותו פלשתים
 וכל הבארות אשר חפרו עבדי אביו בימי אברהם אביו סיתמום פלשתים וימלאום עפר
 ויאמר אבימלך אל יצחק לך מעימנו כי עצמת ממנו מאוד
 וילך משם יצחק וייחן בנחל גרר ויישב שם
 וישב יצחק ויחפור את בארות המים אשר חפרו בימי אברהם אביו ויסתמום פלשתים אחרי מות אברהם ויקרא להן שמות כשמות אשר קרא להן אביו
 ויחפרו עבדי יצחק בנחל וימצאו שם באר מים חיים
 ויריבו רועי גרר עם רועי יצחק לאמור לנו המים ויקרא שם הבאר עשק כי התעשקו עימו
 ויחפרו באר אחרת ויריבו גם עליה ויקרא שמה שטנה
 ויעתק משם ויחפור באר אחרת ולא רבו עליה ויקרא שמה רחובות ויאמר כי עתה הרחיב י-הוה לנו ופרינו בארץ
 ויעל משם באר שבע
 ויירא אליו י-הוה בלילה ההוא ויאמר אנוכי א-לוהי אברהם אביך אל תירא כי איתך אנוכי ובירכתיך והרביתי את זרעך בעבור אברהם עבדי
 וייבן שם מזבח ויקרא בשם י-הוה ויט שם אוהלו ויכרו שם עבדי יצחק באר
 ואבימלך הלך אליו מגרר ואחוזת מריעיהו ופיכול שר צבאו
 ויאמר אליהם יצחק מדוע באתם אליי ואתם שנאתם אותי ותשלחוני מאיתכם
 ויאמרו ראה ראינו כי היה י-הוה עימך ונאמר תהי נא אלה בינותינו בינינו ובינך ונכרתה ברית עימך
 אם תעשה עימנו רעה כאשר לא נגענוך וכאשר עשינו עימך רק טוב ונשלחך בשלום אתה עתה ברוך י-הוה
 ויעש להם משתה ויאכלו וישתו
 וישכימו בבוקר ויישבעו איש לאחיו וישלחם יצחק וילכו מאיתו בשלום
 ויהי ביום ההוא ויבואו עבדי יצחק ויגידו לו על אודות הבאר אשר חפרו ויאמרו לו מצאנו מים
 ויקרא אותה שבעה על כן שם העיר באר שבע עד היום הזה 
 ויהי עשיו בן ארבעים שנה וייקח אישה את יהודית בת בארי החיתי ואת בשמת בת אילון החיתי
 ותהיינה מורת רוח ליצחק ולרבקה 
 ויהי כי זקן יצחק ותכהינה עיניו מראות ויקרא את עשיו בנו הגדול ויאמר אליו בני ויאמר אליו הנני
 ויאמר הנה נא זקנתי לא ידעתי יום מותי
 ועתה שא נא כליך תלייך וקשתך וצא השדה וצודה לי ציד
 ועשה לי מטעמים כאשר אהבתי והביאה לי ואוכלה בעבור תברכך נפשי בטרם אמות
 ורבקה שומעת בדבר יצחק אל עשיו בנו וילך עשיו השדה לצוד ציד להביא
 ורבקה אמרה אל יעקוב בנה לאמור הנה שמעתי את אביך מדבר אל עשיו אחיך לאמור
 הביאה לי ציד ועשה לי מטעמים ואוכלה ואברכך לפני י-הוה לפני מותי
 ועתה בני שמע בקולי לאשר אני מצווה אותך
 לך נא אל הצאן וקח לי משם שני גדיי עיזים טובים ואעשה אותם מטעמים לאביך כאשר אהב
 והבאת לאביך ואכל בעבור אשר יברכך לפני מותו
 ויאמר יעקוב אל רבקה אימו הן עשיו אחי איש שעיר ואנוכי איש חלק
 אוליי ימושני אבי והייתי בעיניו כמתעתע והבאתי עליי קללה ולא ברכה
 ותאמר לו אימו עליי קללתך בני אך שמע בקולי ולך קח לי
 וילך וייקח ויבא לאימו ותעש אימו מטעמים כאשר אהב אביו
 ותיקח רבקה את בגדי עשיו בנה הגדול החמודות אשר איתה בבית ותלבש את יעקוב בנה הקטן
 ואת עורות גדיי העיזים הלבישה על ידיו ועל חלקת צוואריו
 ותיתן את המטעמים ואת הלחם אשר עשתה ביד יעקוב בנה
 ויבוא אל אביו ויאמר אבי ויאמר הנני מי אתה בני
 ויאמר יעקוב אל אביו אנוכי עשיו בכורך עשיתי כאשר דיברת אליי קום נא שבה ואוכלה מצידי בעבור תברכני נפשך
 ויאמר יצחק אל בנו מה זה מיהרת למצוא בני ויאמר כי הקרה י-הוה א-לוהיך לפניי
 ויאמר יצחק אל יעקוב גשה נא ואמושך בני האתה זה בני עשיו אם לא
 וייגש יעקוב אל יצחק אביו וימושהו ויאמר הקול קול יעקוב והידיים ידי עשיו
 ולא הכירו כי היו ידיו כידי עשיו אחיו שעירות ויברכהו
 ויאמר אתה זה בני עשיו ויאמר אני
 ויאמר הגישה לי ואוכלה מציד בני למען תברכך נפשי ויגש לו ויאכל ויבא לו יין וישת
 ויאמר אליו יצחק אביו גשה נא ושקה לי בני
 וייגש ויישק לו וירח את ריח בגדיו ויברכהו ויאמר ראה ריח בני כריח שדה אשר בירכו י-הוה
 וייתן לך הא-לוהים מטל השמיים ומשמני הארץ ורוב דגן ותירוש
 יעבדוך עמים וישתחוו לך לאומים הוה גביר לאחיך וישתחוו לך בני אימך אורריך ארור ומברכיך ברוך
 ויהי כאשר כילה יצחק לברך את יעקוב ויהי אך יצוא יצא יעקוב מאת פני יצחק אביו ועשיו אחיו בא מצידו
 ויעש גם הוא מטעמים ויבא לאביו ויאמר לאביו יקום אבי ויאכל מציד בנו בעבור תברכני נפשך
 ויאמר לו יצחק אביו מי אתה ויאמר אני בנך בכורך עשיו
 ויחרד יצחק חרדה גדולה עד מאוד ויאמר מי איפוא הוא הצד ציד ויבא לי ואוכל מכול בטרם תבוא ואברכהו גם ברוך יהיה
 כשמוע עשיו את דברי אביו ויצעק צעקה גדולה ומרה עד מאוד ויאמר לאביו ברכני גם אני אבי
 ויאמר בא אחיך במרמה וייקח ברכתך
 ויאמר הכי קרא שמו יעקוב ויעקבני זה פעמיים את בכורתי לקח והנה עתה לקח ברכתי ויאמר הלוא אצלת לי ברכה
 ויען יצחק ויאמר לעשיו הן גביר שמתיו לך ואת כל אחיו נתתי לו לעבדים ודגן ותירוש סמכתיו ולך איפוא מה אעשה בני
 ויאמר עשיו אל אביו הברכה אחת היא לך אבי ברכני גם אני אבי ויישא עשיו קולו ויבך
 ויען יצחק אביו ויאמר אליו הנה משמני הארץ יהיה מושבך ומטל השמיים מעל
 ועל חרבך תחיה ואת אחיך תעבוד והיה כאשר תריד ופרקת עולו מעל צווארך
 וישטום עשיו את יעקוב על הברכה אשר בירכו אביו ויאמר עשיו בליבו יקרבו ימי אבל אבי ואהרגה את יעקוב אחי
 ויוגד לרבקה את דברי עשיו בנה הגדול ותשלח ותקרא ליעקוב בנה הקטן ותאמר אליו הנה עשיו אחיך מתנחם לך להורגך
 ועתה בני שמע בקולי וקום ברח לך אל לבן אחי חרנה
 וישבת עימו ימים אחדים עד אשר תשוב חמת אחיך
 עד שוב אף אחיך ממך ושכח את אשר עשית לו ושלחתי ולקחתיך משם למה אשכל גם שניכם יום אחד
 ותאמר רבקה אל יצחק קצתי בחיי מפני בנות חת אם לוקח יעקוב אישה מבנות חת כאלה מבנות הארץ למה לי חיים
 ויקרא יצחק אל יעקוב ויברך אותו ויצווהו ויאמר לו לא תיקח אישה מבנות כנען
 קום לך פדנה ארם ביתה בתואל אבי אימך וקח לך משם אישה מבנות לבן אחי אימך
 ואל ש-דיי יברך אותך ויפרך וירבך והיית לקהל עמים
 וייתן לך את ברכת אברהם לך ולזרעך איתך לרשתך את ארץ מגוריך אשר נתן א-לוהים לאברהם
 וישלח יצחק את יעקוב וילך פדנה ארם אל לבן בן בתואל הארמי אחי רבקה אם יעקוב ועשיו
 וירא עשיו כי בירך יצחק את יעקוב ושילח אותו פדנה ארם לקחת לו משם אישה בברכו אותו ויצו עליו לאמור לא תיקח אישה מבנות כנען
 וישמע יעקוב אל אביו ואל אימו וילך פדנה ארם
 וירא עשיו כי רעות בנות כנען בעיני יצחק אביו
 וילך עשיו אל ישמעאל וייקח את מחלת בת ישמעאל בן אברהם אחות נביות על נשיו לו לאישה 
 וייצא יעקוב מבאר שבע וילך חרנה
 ויפגע במקום וילן שם כי בא השמש וייקח מאבני המקום וישם מראשותיו וישכב במקום ההוא
 ויחלום והנה סולם מוצב ארצה וראשו מגיע השמיימה והנה מלאכי א-לוהים עולים ויורדים בו
 והנה י-הוה ניצב עליו ויאמר אני י-הוה א-לוהי אברהם אביך וא-לוהי יצחק הארץ אשר אתה שוכב עליה לך אתננה ולזרעך
 והיה זרעך כעפר הארץ ופרצת ימה וקדמה וצפונה ונגבה ונברכו בך כל משפחות האדמה ובזרעך
 והנה אנוכי עימך ושמרתיך בכול אשר תלך והשיבותיך אל האדמה הזאת כי לא אעזובך עד אשר אם עשיתי את אשר דיברתי לך
 וייקץ יעקוב משנתו ויאמר אכן יש י-הוה במקום הזה ואנוכי לא ידעתי
 ויירא ויאמר מה נורא המקום הזה אין זה כי אם בית א-לוהים וזה שער השמיים
 וישכם יעקוב בבוקר וייקח את האבן אשר שם מראשותיו וישם אותה מצבה וייצוק שמן על ראשה
 ויקרא את שם המקום ההוא בית אל ואולם לוז שם העיר לראשונה
 ויידר יעקוב נדר לאמור אם יהיה א-לוהים עימדי ושמרני בדרך הזה אשר אנוכי הולך ונתן לי לחם לאכול ובגד ללבוש
 ושבתי בשלום אל בית אבי והיה י-הוה לי לא-לוהים
 והאבן הזאת אשר שמתי מצבה יהיה בית א-לוהים וכול אשר תיתן לי עשר אעשרנו לך
 ויישא יעקוב רגליו וילך ארצה בני קדם
 וירא והנה באר בשדה והנה שם שלושה עדרי צאן רובצים עליה כי מן הבאר ההיא ישקו העדרים והאבן גדולה על פי הבאר
 ונאספו שמה כל העדרים וגללו את האבן מעל פי הבאר והשקו את הצאן והשיבו את האבן על פי הבאר למקומה
 ויאמר להם יעקוב אחיי מאיין אתם ויאמרו מחרן אנחנו
 ויאמר להם הידעתם את לבן בן נחור ויאמרו ידענו
 ויאמר להם השלום לו ויאמרו שלום והנה רחל בתו באה עם הצאן
 ויאמר הן עוד היום גדול לא עת היאסף המקנה השקו הצאן ולכו רעו
 ויאמרו לא נוכל עד אשר ייאספו כל העדרים וגללו את האבן מעל פי הבאר והשקינו הצאן
 עודנו מדבר עימם ורחל באה עם הצאן אשר לאביה כי רועה היא
 ויהי כאשר ראה יעקוב את רחל בת לבן אחי אימו ואת צאן לבן אחי אימו וייגש יעקוב ויגל את האבן מעל פי הבאר וישק את צאן לבן אחי אימו
 ויישק יעקוב לרחל ויישא את קולו ויבך
 ויגד יעקוב לרחל כי אחי אביה הוא וכי בן רבקה הוא ותרץ ותגד לאביה
 ויהי כשמוע לבן את שמע יעקוב בן אחותו וירץ לקראתו ויחבק לו וינשק לו ויביאהו אל ביתו ויספר ללבן את כל הדברים האלה
 ויאמר לו לבן אך עצמי ובשרי אתה ויישב עימו חודש ימים
 ויאמר לבן ליעקוב הכי אחי אתה ועבדתני חינם הגידה לי מה משכורתך
 וללבן שתי בנות שם הגדולה לאה ושם הקטנה רחל
 ועיני לאה רכות ורחל הייתה יפת תואר ויפת מראה
 ויאהב יעקוב את רחל ויאמר אעבודך שבע שנים ברחל בתך הקטנה
 ויאמר לבן טוב תיתי אותה לך מתיתי אותה לאיש אחר שבה עימדי
 ויעבוד יעקוב ברחל שבע שנים ויהיו בעיניו כימים אחדים באהבתו אותה
 ויאמר יעקוב אל לבן הבה את אשתי כי מלאו ימיי ואבואה אליה
 ויאסוף לבן את כל אנשי המקום ויעש משתה
 ויהי בערב וייקח את לאה בתו ויבא אותה אליו ויבוא אליה
 וייתן לבן לה את זלפה שפחתו ללאה בתו שפחה
 ויהי בבוקר והנה היא לאה ויאמר אל לבן מה זאת עשית לי הלוא ברחל עבדתי עימך ולמה רימיתני
 ויאמר לבן לא ייעשה כן במקומנו לתת הצעירה לפני הבכירה
 מלא שבוע זאת וניתנה לך גם את זאת בעבודה אשר תעבוד עימדי עוד שבע שנים אחרות
 ויעש יעקוב כן וימלא שבוע זאת וייתן לו את רחל בתו לו לאישה
 וייתן לבן לרחל בתו את בלהה שפחתו לה לשפחה
 ויבוא גם אל רחל ויאהב גם את רחל מלאה ויעבוד עימו עוד שבע שנים אחרות
 וירא י-הוה כי שנואה לאה ויפתח את רחמה ורחל עקרה
 ותהר לאה ותלד בן ותקרא שמו ראובן כי אמרה כי ראה י-הוה בעוניי כי עתה יאהבני אישי
 ותהר עוד ותלד בן ותאמר כי שמע י-הוה כי שנואה אנוכי וייתן לי גם את זה ותקרא שמו שמעון
 ותהר עוד ותלד בן ותאמר עתה הפעם יילווה אישי אליי כי ילדתי לו שלושה בנים על כן קרא שמו לוי
 ותהר עוד ותלד בן ותאמר הפעם אודה את י-הוה על כן קראה שמו יהודה ותעמוד מלדת
 ותרא רחל כי לא ילדה ליעקוב ותקנא רחל באחותה ותאמר אל יעקוב הבה לי בנים ואם אין מתה אנוכי
 וייחר אף יעקוב ברחל ויאמר התחת א-לוהים אנוכי אשר מנע ממך פרי בטן
 ותאמר הנה אמתי בלהה בוא אליה ותלד על ברכיי ואיבנה גם אנוכי ממנה
 ותיתן לו את בלהה שפחתה לאישה ויבוא אליה יעקוב
 ותהר בלהה ותלד ליעקוב בן
 ותאמר רחל דנני א-לוהים וגם שמע בקולי וייתן לי בן על כן קראה שמו דן
 ותהר עוד ותלד בלהה שפחת רחל בן שני ליעקוב
 ותאמר רחל נפתולי א-לוהים נפתלתי עם אחותי גם יכולתי ותקרא שמו נפתלי
 ותרא לאה כי עמדה מלדת ותיקח את זלפה שפחתה ותיתן אותה ליעקוב לאישה
 ותלד זלפה שפחת לאה ליעקוב בן
 ותאמר לאה בא גד ותקרא את שמו גד
 ותלד זלפה שפחת לאה בן שני ליעקוב
 ותאמר לאה באושרי כי אישרוני בנות ותקרא את שמו אשר
 וילך ראובן בימי קציר חיטים וימצא דודאים בשדה ויבא אותם אל לאה אימו ותאמר רחל אל לאה תני נא לי מדודאי בנך
 ותאמר לה המעט קחתך את אישי ולקחת גם את דודאי בני ותאמר רחל לכן ישכב עימך הלילה תחת דודאי בנך
 ויבוא יעקוב מן השדה בערב ותצא לאה לקראתו ותאמר אליי תבוא כי שכור שכרתיך בדודאי בני וישכב עימה בלילה הוא
 וישמע א-לוהים אל לאה ותהר ותלד ליעקוב בן חמישי
 ותאמר לאה נתן א-לוהים שכרי אשר נתתי שפחתי לאישי ותקרא שמו יששכר
 ותהר עוד לאה ותלד בן שישי ליעקוב
 ותאמר לאה זבדני א-לוהים אותי זבד טוב הפעם יזבלני אישי כי ילדתי לו שישה בנים ותקרא את שמו זבולון
 ואחר ילדה בת ותקרא את שמה דינה
 ויזכור א-לוהים את רחל וישמע אליה א-לוהים ויפתח את רחמה
 ותהר ותלד בן ותאמר אסף א-לוהים את חרפתי
 ותקרא את שמו יוסף לאמור יוסף י-הוה לי בן אחר
 ויהי כאשר ילדה רחל את יוסף ויאמר יעקוב אל לבן שלחני ואלכה אל מקומי ולארצי
 תנה את נשיי ואת ילדיי אשר עבדתי אותך בהן ואלכה כי אתה ידעת את עבודתי אשר עבדתיך
 ויאמר אליו לבן אם נא מצאתי חן בעיניך ניחשתי ויברכני י-הוה בגללך
 ויאמר נוקבה שכרך עליי ואתנה
 ויאמר אליו אתה ידעת את אשר עבדתיך ואת אשר היה מקנך איתי
 כי מעט אשר היה לך לפניי ויפרוץ לרוב ויברך י-הוה אותך לרגלי ועתה מתיי אעשה גם אנוכי לביתי
 ויאמר מה אתן לך ויאמר יעקוב לא תיתן לי מאומה אם תעשה לי הדבר הזה אשובה ארעה צאנך אשמור
 אעבור בכל צאנך היום הסר משם כל שה נקוד וטלוא וכל שה חום בכשבים וטלוא ונקוד בעיזים והיה שכרי
 וענתה בי צדקתי ביום מחר כי תבוא על שכרי לפניך כול אשר איננו נקוד וטלוא בעיזים וחום בכשבים גנוב הוא איתי
 ויאמר לבן הן לו יהי כדברך
 ויסר ביום ההוא את התיישים העקודים והטלואים ואת כל העיזים הנקודות והטלואות כול אשר לבן בו וכל חום בכשבים וייתן ביד בניו
 וישם דרך שלושת ימים בינו ובין יעקוב ויעקוב רועה את צאן לבן הנותרות
 וייקח לו יעקוב מקל לבנה לח ולוז וערמון ויפצל בהן פצלות לבנות מחשוף הלבן אשר על המקלות
 ויצג את המקלות אשר פיצל ברהטים בשקתות המים אשר תבואנה הצאן לשתות לנוכח הצאן וייחמנה בבואן לשתות
 ויחמו הצאן אל המקלות ותלדנה הצאן עקודים נקודים וטלואים
 והכשבים הפריד יעקוב וייתן פני הצאן אל עקוד וכל חום בצאן לבן וישת לו עדרים לבדו ולא שתם על צאן לבן
 והיה בכל יחם הצאן המקושרות ושם יעקוב את המקלות לעיני הצאן ברהטים ליחמנה במקלות
 ובהעטיף הצאן לא ישים והיה העטופים ללבן והקשורים ליעקוב
 ויפרוץ האיש מאוד מאוד ויהי לו צאן רבות ושפחות ועבדים וגמלים וחמורים
 וישמע את דברי בני לבן לאמור לקח יעקוב את כל אשר לאבינו ומאשר לאבינו עשה את כל הכבוד הזה
 וירא יעקוב את פני לבן והנה איננו עימו כתמול שלשום
 ויאמר י-הוה אל יעקוב שוב אל ארץ אבותיך ולמולדתך ואהיה עימך
 וישלח יעקוב ויקרא לרחל וללאה השדה אל צאנו
 ויאמר להן רואה אנוכי את פני אביכן כי איננו אליי כתמול שלשום וא-לוהי אבי היה עימדי
 ואתנה ידעתן כי בכל כוחי עבדתי את אביכן
 ואביכן התל בי והחליף את משכורתי עשרת מונים ולא נתנו א-לוהים להרע עימדי
 אם כה יאמר נקודים יהיה שכרך וילדו כל הצאן נקודים ואם כה יאמר עקודים יהיה שכרך וילדו כל הצאן עקודים
 ויצל א-לוהים את מקנה אביכם וייתן לי
 ויהי בעת יחם הצאן ואשא עיניי וארא בחלום והנה העתודים העולים על הצאן עקודים נקודים וברודים
 ויאמר אליי מלאך הא-לוהים בחלום יעקוב ואומר הנני
 ויאמר שא נא עיניך וראה כל העתודים העולים על הצאן עקודים נקודים וברודים כי ראיתי את כל אשר לבן עושה לך
 אנוכי האל בית אל אשר משחת שם מצבה אשר נדרת לי שם נדר עתה קום צא מן הארץ הזאת ושוב אל ארץ מולדתך
 ותען רחל ולאה ותאמרנה לו העוד לנו חלק ונחלה בבית אבינו
 הלוא נוכרייות נחשבנו לו כי מכרנו ויאכל גם אכול את כספנו
 כי כל העושר אשר הציל א-לוהים מאבינו לנו הוא ולבנינו ועתה כול אשר אמר א-לוהים אליך עשה
 ויקם יעקוב ויישא את בניו ואת נשיו על הגמלים
 וינהג את כל מקנהו ואת כל רכושו אשר רכש מקנה קניינו אשר רכש בפדן ארם לבוא אל יצחק אביו ארצה כנען
 ולבן הלך לגזוז את צאנו ותגנוב רחל את התרפים אשר לאביה
 ויגנוב יעקוב את לב לבן הארמי על בלי הגיד לו כי בורח הוא
 ויברח הוא וכל אשר לו ויקם ויעבור את הנהר וישם את פניו הר הגלעד
 ויוגד ללבן ביום השלישי כי ברח יעקוב
 וייקח את אחיו עימו וירדוף אחריו דרך שבעת ימים וידבק אותו בהר הגלעד
 ויבוא א-לוהים אל לבן הארמי בחלום הלילה ויאמר לו הישמר לך פן תדבר עם יעקוב מטוב עד רע
 וישג לבן את יעקוב ויעקוב תקע את אוהלו בהר ולבן תקע את אחיו בהר הגלעד
 ויאמר לבן ליעקוב מה עשית ותגנוב את לבבי ותנהג את בנותיי כשבויות חרב
 למה נחבאת לברוח ותגנוב אותי ולא הגדת לי ואשלחך בשמחה ובשירים בתוף ובכינור
 ולא נטשתני לנשק לבניי ולבנותיי עתה הסכלת עשה
 יש לאל ידי לעשות עימכם רע וא-לוהי אביכם אמש אמר אליי לאמור הישמר לך מדבר עם יעקוב מטוב עד רע
 ועתה הלוך הלכת כי נכסוף נכספת לבית אביך למה גנבת את א-לוהיי
 ויען יעקוב ויאמר ללבן כי יראתי כי אמרתי פן תגזול את בנותיך מעימי
 עם אשר תמצא את א-לוהיך לא יחיה נגד אחינו הכר לך מה עימדי וקח לך ולא ידע יעקוב כי רחל גנבתם
 ויבוא לבן באוהל יעקוב ובאוהל לאה ובאוהל שתי האמהות ולא מצא וייצא מאוהל לאה ויבוא באוהל רחל
 ורחל לקחה את התרפים ותשימם בכר הגמל ותשב עליהם וימשש לבן את כל האוהל ולא מצא
 ותאמר אל אביה אל ייחר בעיני אדוני כי לא אוכל לקום מפניך כי דרך נשים לי ויחפש ולא מצא את התרפים
 וייחר ליעקוב וירב בלבן ויען יעקוב ויאמר ללבן מה פשעי מה חטאתי כי דלקת אחריי
 כי מיששת את כל כליי מה מצאת מכול כלי ביתך שים כה נגד אחיי ואחיך ויוכיחו בין שנינו
 זה עשרים שנה אנוכי עימך רחליך ועיזיך לא שיכלו ואילי צאנך לא אכלתי
 טריפה לא הבאתי אליך אנוכי אחטנה מידי תבקשנה גנובתי יום וגנובתי לילה
 הייתי ביום אכלני חורב וקרח בלילה ותידד שנתי מעיניי
 זה לי עשרים שנה בביתך עבדתיך ארבע עשרה שנה בשתי בנותיך ושש שנים בצאנך ותחלף את משכורתי עשרת מונים
 לולי א-לוהי אבי א-לוהי אברהם ופחד יצחק היה לי כי עתה ריקם שילחתני את עוניי ואת יגיע כפיי ראה א-לוהים ויוכח אמש
 ויען לבן ויאמר אל יעקוב הבנות בנותיי והבנים בניי והצאן צאני וכול אשר אתה רואה לי הוא ולבנותיי מה אעשה לאלה היום או לבניהן אשר ילדו
 ועתה לכה נכרתה ברית אני ואתה והיה לעד ביני ובינך
 וייקח יעקוב אבן וירימהא מצבה
 ויאמר יעקוב לאחיו לקטו אבנים ויקחו אבנים ויעשו גל ויאכלו שם על הגל
 ויקרא לו לבן יגר שהדותא ויעקוב קרא לו גלעד
 ויאמר לבן הגל הזה עד ביני ובינך היום על כן קרא שמו גלעד
 והמצפה אשר אמר ייצף י-הוה ביני ובינך כי ניסתר איש מריעהו
 אם תענה את בנותיי ואם תיקח נשים על בנותיי אין איש עימנו ראה א-לוהים עד ביני ובינך
 ויאמר לבן ליעקוב הנה הגל הזה והנה המצבה אשר יריתי ביני ובינך
 עד הגל הזה ועדה המצבה אם אני לא אעבור אליך את הגל הזה ואם אתה לא תעבור אליי את הגל הזה ואת המצבה הזאת לרעה
 א-לוהי אברהם וא-לוהי נחור ישפטו בינינו א-לוהי אביהם ויישבע יעקוב בפחד אביו יצחק
 ויזבח יעקוב זבח בהר ויקרא לאחיו לאכול לחם ויאכלו לחם וילינו בהר
 וישכם לבן בבוקר וינשק לבניו ולבנותיו ויברך אתהם וילך וישב לבן למקומו
 ויעקוב הלך לדרכו ויפגעו בו מלאכי א-לוהים
 ויאמר יעקוב כאשר ראם מחנה א-לוהים זה ויקרא שם המקום ההוא מחניים 
 וישלח יעקוב מלאכים לפניו אל עשיו אחיו ארצה שעיר שדה אדום
 ויצו אותם לאמור כה תאמרון לאדוני לעשיו כה אמר עבדך יעקוב עם לבן גרתי ואיחר עד עתה
 ויהי לי שור וחמור צאן ועבד ושפחה ואשלחה להגיד לאדוני למצוא חן בעיניך
 וישובו המלאכים אל יעקוב לאמור באנו אל אחיך אל עשיו וגם הולך לקראתך וארבע מאות איש עימו
 ויירא יעקוב מאוד וייצר לו ויחץ את העם אשר איתו ואת הצאן ואת הבקר והגמלים לשני מחנות
 ויאמר אם יבוא עשיו אל המחנה האחת והכהו והיה המחנה הנשאר לפליטה
 ויאמר יעקוב א-לוהי אבי אברהם וא-לוהי אבי יצחק י-הוה האומר אליי שוב לארצך ולמולדתך ואיטיבה עימך
 קטונתי מכול החסדים ומכל האמת אשר עשית את עבדך כי במקלי עברתי את הירדן הזה ועתה הייתי לשני מחנות
 הצילני נא מיד אחי מיד עשיו כי ירא אנוכי אותו פן יבוא והכני אם על בנים
 ואתה אמרת היטב איטיב עימך ושמתי את זרעך כחול הים אשר לא ייספר מרוב
 וילן שם בלילה ההוא וייקח מן הבא בידו מנחה לעשיו אחיו
 עיזים מאתיים ותיישים עשרים רחלים מאתיים ואילים עשרים
 גמלים מיניקות ובניהם שלושים פרות ארבעים ופרים עשרה אתונות עשרים ועיירים עשרה
 וייתן ביד עבדיו עדר עדר לבדו ויאמר אל עבדיו עברו לפניי וריוח תשימו בין עדר ובין עדר
 ויצו את הראשון לאמור כי יפגושך עשיו אחי ושאלך לאמור למי אתה ואנה תלך ולמי אלה לפניך
 ואמרת לעבדך ליעקוב מנחה היא שלוחה לאדוני לעשיו והנה גם הוא אחרינו
 ויצו גם את השני גם את השלישי גם את כל ההולכים אחרי העדרים לאמור כדבר הזה תדברון אל עשיו במוצאכם אותו
 ואמרתם גם הנה עבדך יעקוב אחרינו כי אמר אכפרה פניו במנחה ההולכת לפניי ואחרי כן אראה פניו אוליי יישא פניי
 ותעבור המנחה על פניו והוא לן בלילה ההוא במחנה
 ויקם בלילה הוא וייקח את שתי נשיו ואת שתי שפחותיו ואת אחד עשר ילדיו ויעבור את מעבר יבוק
 וייקחם ויעבירם את הנחל ויעבר את אשר לו
 וייוותר יעקוב לבדו וייאבק איש עימו עד עלות השחר
 וירא כי לא יכול לו וייגע בכף ירכו ותיקע כף ירך יעקוב בהיאבקו עימו
 ויאמר שלחני כי עלה השחר ויאמר לא אשלחך כי אם בירכתני
 ויאמר אליו מה שמך ויאמר יעקוב
 ויאמר לא יעקוב ייאמר עוד שמך כי אם ישראל כי שרית עם א-לוהים ועם אנשים ותוכל
 וישאל יעקוב ויאמר הגידה נא שמך ויאמר למה זה תשאל לשמי ויברך אותו שם
 ויקרא יעקוב שם המקום פניאל כי ראיתי א-לוהים פנים אל פנים ותינצל נפשי
 ויזרח לו השמש כאשר עבר את פנואל והוא צולע על ירכו
 על כן לא יאכלו בני ישראל את גיד הנשה אשר על כף הירך עד היום הזה כי נגע בכף ירך יעקוב בגיד הנשה
 ויישא יעקוב עיניו וירא והנה עשיו בא ועימו ארבע מאות איש ויחץ את הילדים על לאה ועל רחל ועל שתי השפחות
 וישם את השפחות ואת ילדיהן ראשונה ואת לאה וילדיה אחרונים ואת רחל ואת יוסף אחרונים
 והוא עבר לפניהם וישתחו ארצה שבע פעמים עד גשתו עד אחיו
 וירץ עשיו לקראתו ויחבקהו וייפול על צוואריו ויישקהו ויבכו
 ויישא את עיניו וירא את הנשים ואת הילדים ויאמר מי אלה לך ויאמר הילדים אשר חנן א-לוהים את עבדך
 ותיגשנה השפחות הנה וילדיהן ותשתחווינה
 ותיגש גם לאה וילדיה וישתחוו ואחר ניגש יוסף ורחל וישתחוו
 ויאמר מי לך כל המחנה הזה אשר פגשתי ויאמר למצוא חן בעיני אדוני
 ויאמר עשיו יש לי רב אחי יהי לך אשר לך
 ויאמר יעקוב אל נא אם נא מצאתי חן בעיניך ולקחת מנחתי מידי כי על כן ראיתי פניך כראות פני א-לוהים ותרצני
 קח נא את ברכתי אשר הובאת לך כי חנני א-לוהים וכי יש לי כול ויפצר בו וייקח
 ויאמר נסעה ונלכה ואלכה לנגדך
 ויאמר אליו אדוני יודע כי הילדים רכים והצאן והבקר עלות עליי ודפקום יום אחד ומתו כל הצאן
 יעבור נא אדוני לפני עבדו ואני אתנהלה לאיטי לרגל המלאכה אשר לפניי ולרגל הילדים עד אשר אבוא אל אדוני שעירה
 ויאמר עשיו אציגה נא עימך מן העם אשר איתי ויאמר למה זה אמצא חן בעיני אדוני
 וישב ביום ההוא עשיו לדרכו שעירה
 ויעקוב נסע סוכותה וייבן לו בית ולמקנהו עשה סוכות על כן קרא שם המקום סוכות 
 ויבוא יעקוב שלם עיר שכם אשר בארץ כנען בבואו מפדן ארם וייחן את פני העיר
 וייקן את חלקת השדה אשר נטה שם אוהלו מיד בני חמור אבי שכם במאה קשיטה
 ויצב שם מזבח ויקרא לו אל א-לוהי ישראל 
 ותצא דינה בת לאה אשר ילדה ליעקוב לראות בבנות הארץ
 וירא אותה שכם בן חמור החיווי נשיא הארץ וייקח אותה וישכב אותה ויענהא
 ותדבק נפשו בדינה בת יעקוב ויאהב את הנערה וידבר על לב הנערה
 ויאמר שכם אל חמור אביו לאמור קח לי את הילדה הזאת לאישה
 ויעקוב שמע כי טימא את דינה בתו ובניו היו את מקנהו בשדה והחריש יעקוב עד בואם
 וייצא חמור אבי שכם אל יעקוב לדבר איתו
 ובני יעקוב באו מן השדה כשומעם ויתעצבו האנשים וייחר להם מאוד כי נבלה עשה בישראל לשכב את בת יעקוב וכן לא ייעשה
 וידבר חמור איתם לאמור שכם בני חשקה נפשו בבתכם תנו נא אותה לו לאישה
 והתחתנו אותנו בנותיכם תיתנו לנו ואת בנותינו תקחו לכם
 ואיתנו תשבו והארץ תהיה לפניכם שבו וסחרוה והיאחזו בה
 ויאמר שכם אל אביה ואל אחיה אמצא חן בעיניכם ואשר תאמרו אליי אתן
 הרבו עליי מאוד מוהר ומתן ואתנה כאשר תאמרו אליי ותנו לי את הנערה לאישה
 ויענו בני יעקוב את שכם ואת חמור אביו במרמה וידברו אשר טימא את דינה אחותם
 ויאמרו אליהם לא נוכל לעשות הדבר הזה לתת את אחותנו לאיש אשר לו עורלה כי חרפה היא לנו
 אך בזאת ניאות לכם אם תהיו כמונו להימול לכם כל זכר
 ונתנו את בנותינו לכם ואת בנותיכם ניקח לנו וישבנו איתכם והיינו לעם אחד
 ואם לא תשמעו אלינו להימול ולקחנו את בתנו והלכנו
 וייטבו דבריהם בעיני חמור ובעיני שכם בן חמור
 ולא איחר הנער לעשות הדבר כי חפץ בבת יעקוב והוא נכבד מכול בית אביו
 ויבוא חמור ושכם בנו אל שער עירם וידברו אל אנשי עירם לאמור
 האנשים האלה שלמים הם איתנו ויישבו בארץ ויסחרו אותה והארץ הנה רחבת ידיים לפניהם את בנותם ניקח לנו לנשים ואת בנותינו ניתן להם
 אך בזאת ייאותו לנו האנשים לשבת איתנו להיות לעם אחד בהימול לנו כל זכר כאשר הם נימולים
 מקנהם וקניינם וכל בהמתם הלוא לנו הם אך ניאותה להם ויישבו איתנו
 וישמעו אל חמור ואל שכם בנו כל יוצאי שער עירו ויימולו כל זכר כל יוצאי שער עירו
 ויהי ביום השלישי בהיותם כואבים ויקחו שני בני יעקוב שמעון ולוי אחי דינה איש חרבו ויבואו על העיר בטח ויהרגו כל זכר
 ואת חמור ואת שכם בנו הרגו לפי חרב ויקחו את דינה מבית שכם וייצאו
 בני יעקוב באו על החללים ויבוזו העיר אשר טימאו אחותם
 את צאנם ואת בקרם ואת חמוריהם ואת אשר בעיר ואת אשר בשדה לקחו
 ואת כל חילם ואת כל טפם ואת נשיהם שבו ויבוזו ואת כל אשר בבית
 ויאמר יעקוב אל שמעון ואל לוי עכרתם אותי להבאישני ביושב הארץ בכנעני ובפריזי ואני מתי מספר ונאספו עליי והכוני ונשמדתי אני וביתי
 ויאמרו הכזונה יעשה את אחותנו 
 ויאמר א-לוהים אל יעקוב קום עלה בית אל ושב שם ועשה שם מזבח לאל הנראה אליך בבורחך מפני עשיו אחיך
 ויאמר יעקוב אל ביתו ואל כל אשר עימו הסירו את א-לוהי הנכר אשר בתוככם והיטהרו והחליפו שמלותיכם
 ונקומה ונעלה בית אל ואעשה שם מזבח לאל העונה אותי ביום צרתי ויהי עימדי בדרך אשר הלכתי
 וייתנו אל יעקוב את כל א-לוהי הנכר אשר בידם ואת הנזמים אשר באוזניהם ויטמון אותם יעקוב תחת האלה אשר עם שכם
 וייסעו ויהי חיתת א-לוהים על הערים אשר סביבותיהם ולא רדפו אחרי בני יעקוב
 ויבוא יעקוב לוזה אשר בארץ כנען היא בית אל הוא וכל העם אשר עימו
 וייבן שם מזבח ויקרא למקום אל בית אל כי שם נגלו אליו הא-לוהים בבורחו מפני אחיו
 ותמת דבורה מינקת רבקה ותיקבר מתחת לבית אל תחת האלון ויקרא שמו אלון בכות 
 ויירא א-לוהים אל יעקוב עוד בבואו מפדן ארם ויברך אותו
 ויאמר לו א-לוהים שמך יעקוב לא ייקרא שמך עוד יעקוב כי אם ישראל יהיה שמך ויקרא את שמו ישראל
 ויאמר לו א-לוהים אני אל ש-דיי פרה ורבה גוי וקהל גויים יהיה ממך ומלכים מחלציך ייצאו
 ואת הארץ אשר נתתי לאברהם וליצחק לך אתננה ולזרעך אחריך אתן את הארץ
 ויעל מעליו א-לוהים במקום אשר דיבר איתו
 ויצב יעקוב מצבה במקום אשר דיבר איתו מצבת אבן ויסך עליה נסך וייצוק עליה שמן
 ויקרא יעקוב את שם המקום אשר דיבר איתו שם א-לוהים בית אל
 ויסעו מבית אל ויהי עוד כברת הארץ לבוא אפרתה ותלד רחל ותקש בלדתה
 ויהי בהקשותה בלדתה ותאמר לה המיילדת אל תיראי כי גם זה לך בן
 ויהי בצאת נפשה כי מתה ותקרא שמו בן אוני ואביו קרא לו בנימין
 ותמת רחל ותיקבר בדרך אפרתה היא בית לחם
 ויצב יעקוב מצבה על קבורתה היא מצבת קבורת רחל עד היום
 וייסע ישראל ויט אוהלו מהלאה למגדל עדר
 ויהי בשכון ישראל בארץ ההיא וילך ראובן וישכב את בלהה פילגש אביו וישמע ישראל  ויהיו בני יעקוב שנים עשר
 בני לאה בכור יעקוב ראובן ושמעון ולוי ויהודה ויששכר וזבולון
 בני רחל יוסף ובנימין
 ובני בלהה שפחת רחל דן ונפתלי
 ובני זלפה שפחת לאה גד ואשר אלה בני יעקוב אשר יולד לו בפדן ארם
 ויבוא יעקוב אל יצחק אביו ממרא קרית הארבע היא חברון אשר גר שם אברהם ויצחק
 ויהיו ימי יצחק מאת שנה ושמונים שנה
 ויגווע יצחק וימת וייאסף אל עמיו זקן ושבע ימים ויקברו אותו עשיו ויעקוב בניו 
 ואלה תולדות עשיו הוא אדום
 עשיו לקח את נשיו מבנות כנען את עדה בת אילון החיתי ואת אוהליבמה בת ענה בת צבעון החיווי
 ואת בשמת בת ישמעאל אחות נביות
 ותלד עדה לעשיו את אליפז ובשמת ילדה את רעואל
 ואוהליבמה ילדה את יעוש ואת יעלם ואת קורח אלה בני עשיו אשר יולדו לו בארץ כנען
 וייקח עשיו את נשיו ואת בניו ואת בנותיו ואת כל נפשות ביתו ואת מקנהו ואת כל בהמתו ואת כל קניינו אשר רכש בארץ כנען וילך אל ארץ מפני יעקוב אחיו
 כי היה רכושם רב משבת יחדיו ולא יכלה ארץ מגוריהם לשאת אותם מפני מקניהם
 ויישב עשיו בהר שעיר עשיו הוא אדום
 ואלה תולדות עשיו אבי אדום בהר שעיר
 אלה שמות בני עשיו אליפז בן עדה אשת עשיו רעואל בן בשמת אשת עשיו
 ויהיו בני אליפז תימן אומר צפו וגעתם וקנז
 ותמנע הייתה פילגש לאליפז בן עשיו ותלד לאליפז את עמלק אלה בני עדה אשת עשיו
 ואלה בני רעואל נחת וזרח שמה ומיזה אלה היו בני בשמת אשת עשיו
 ואלה היו בני אוהליבמה בת ענה בת צבעון אשת עשיו ותלד לעשיו את יעוש ואת יעלם ואת קורח
 אלה אלופי בני עשיו בני אליפז בכור עשיו אלוף תימן אלוף אומר אלוף צפו אלוף קנז
 אלוף קורח אלוף געתם אלוף עמלק אלה אלופי אליפז בארץ אדום אלה בני עדה
 ואלה בני רעואל בן עשיו אלוף נחת אלוף זרח אלוף שמה אלוף מיזה אלה אלופי רעואל בארץ אדום אלה בני בשמת אשת עשיו
 ואלה בני אוהליבמה אשת עשיו אלוף יעוש אלוף יעלם אלוף קורח אלה אלופי אוהליבמה בת ענה אשת עשיו
 אלה בני עשיו ואלה אלופיהם הוא אדום 
 אלה בני שעיר החורי יושבי הארץ לוטן ושובל וצבעון וענה
 ודישון ואצר ודישן אלה אלופי החורי בני שעיר בארץ אדום
 ויהיו בני לוטן חורי והימם ואחות לוטן תמנע
 ואלה בני שובל עלוון ומנחת ועיבל שפו ואונם
 ואלה בני צבעון ואיה וענה הוא ענה אשר מצא את הימים במדבר ברעותו את החמורים לצבעון אביו
 ואלה בני ענה דישון ואוהליבמה בת ענה
 ואלה בני דישן חמדן ואשבן ויתרן וכרן
 אלה בני אצר בלהן וזעוון ועקן
 אלה בני דישן עוץ וארן
 אלה אלופי החורי אלוף לוטן אלוף שובל אלוף צבעון אלוף ענה
 אלוף דישון אלוף אצר אלוף דישן אלה אלופי החורי לאלופיהם בארץ שעיר 
 ואלה המלכים אשר מלכו בארץ אדום לפני מלוך מלך לבני ישראל
 וימלוך באדום בלע בן בעור ושם עירו דנהבה
 וימת בלע וימלוך תחתיו יובב בן זרח מבוצרה
 וימת יובב וימלוך תחתיו חושם מארץ התימני
 וימת חושם וימלוך תחתיו הדד בן בדד המכה את מדיין בשדה מואב ושם עירו עווית
 וימת הדד וימלוך תחתיו שמלה ממשרקה
 וימת שמלה וימלוך תחתיו שאול מרחובות הנהר
 וימת שאול וימלוך תחתיו בעל חנן בן עכבור
 וימת בעל חנן בן עכבור וימלוך תחתיו הדר ושם עירו פעו ושם אשתו מהיטבאל בת מטרד בת מי זהב
 ואלה שמות אלופי עשיו למשפחותם למקומותם בשמותם אלוף תמנע אלוף עלווה אלוף יתת
 אלוף אוהליבמה אלוף אלה אלוף פינון
 אלוף קנז אלוף תימן אלוף מבצר
 אלוף מגדיאל אלוף עירם אלה אלופי אדום למושבותם בארץ אחוזתם הוא עשיו אבי אדום 
 ויישב יעקוב בארץ מגורי אביו בארץ כנען
 אלה תולדות יעקוב יוסף בן שבע עשרה שנה היה רועה את אחיו בצאן והוא נער את בני בלהה ואת בני זלפה נשי אביו ויבא יוסף את דיבתם רעה אל אביהם
 וישראל אהב את יוסף מכל בניו כי בן זקונים הוא לו ועשה לו כתונת פסים
 ויראו אחיו כי אותו אהב אביהם מכל אחיו וישנאו אותו ולא יכלו דברו לשלום
 ויחלום יוסף חלום ויגד לאחיו ויוסיפו עוד שנוא אותו
 ויאמר אליהם שמעו נא החלום הזה אשר חלמתי
 והנה אנחנו מאלמים אלומים בתוך השדה והנה קמה אלומתי וגם ניצבה והנה תסובינה אלומותיכם ותשתחווינה לאלומתי
 ויאמרו לו אחיו המלוך תמלוך עלינו אם משול תמשול בנו ויוסיפו עוד שנוא אותו על חלומותיו ועל דבריו
 ויחלום עוד חלום אחר ויספר אותו לאחיו ויאמר הנה חלמתי חלום עוד והנה השמש והירח ואחד עשר כוכבים משתחווים לי
 ויספר אל אביו ואל אחיו ויגער בו אביו ויאמר לו מה החלום הזה אשר חלמת הבוא נבוא אני ואימך ואחיך להשתחוות לך ארצה
 ויקנאו בו אחיו ואביו שמר את הדבר
 וילכו אחיו לרעות את צאן אביהם בשכם
 ויאמר ישראל אל יוסף הלוא אחיך רועים בשכם לכה ואשלחך אליהם ויאמר לו הנני
 ויאמר לו לך נא ראה את שלום אחיך ואת שלום הצאן והשיבני דבר וישלחהו מעמק חברון ויבוא שכמה
 וימצאהו איש והנה תועה בשדה וישאלהו האיש לאמור מה תבקש
 ויאמר את אחיי אנוכי מבקש הגידה נא לי איפה הם רועים
 ויאמר האיש נסעו מזה כי שמעתי אומרים נלכה דותיינה וילך יוסף אחר אחיו וימצאם בדותן
 ויראו אותו מרחוק ובטרם יקרב אליהם ויתנכלו אותו להמיתו
 ויאמרו איש אל אחיו הנה בעל החלומות הלזה בא
 ועתה לכו ונהרגהו ונשליכהו באחד הבורות ואמרנו חיה רעה אכלתהו ונראה מה יהיו חלומותיו
 וישמע ראובן ויצילהו מידם ויאמר לא נכנו נפש
 ויאמר אליהם ראובן אל תשפכו דם השליכו אותו אל הבור הזה אשר במדבר ויד אל תשלחו בו למען הציל אותו מידם להשיבו אל אביו
 ויהי כאשר בא יוסף אל אחיו ויפשיטו את יוסף את כותונתו את כתונת הפסים אשר עליו
 וייקחוהו וישליכו אותו הבורה והבור ריק אין בו מים
 ויישבו לאכול לחם וישאו עיניהם ויראו והנה אורחת ישמעאלים באה מגלעד וגמליהם נושאים נכאת וצרי ולוט הולכים להוריד מצריימה
 ויאמר יהודה אל אחיו מה בצע כי נהרוג את אחינו וכיסינו את דמו
 לכו ונמכרנו לישמעאלים וידנו אל תהי בו כי אחינו בשרנו הוא וישמעו אחיו
 ויעברו אנשים מדיינים סוחרים וימשכו ויעלו את יוסף מן הבור וימכרו את יוסף לישמעאלים בעשרים כסף ויביאו את יוסף מצריימה
 וישב ראובן אל הבור והנה אין יוסף בבור ויקרע את בגדיו
 וישב אל אחיו ויאמר הילד איננו ואני אנה אני בא
 ויקחו את כתונת יוסף וישחטו שעיר עיזים ויטבלו את הכותונת בדם
 וישלחו את כתונת הפסים ויביאו אל אביהם ויאמרו זאת מצאנו הכר נא הכתונת בנך היא אם לא
 ויכירה ויאמר כתונת בני חיה רעה אכלתהו טרוף טורף יוסף
 ויקרע יעקוב שמלותיו וישם שק במותניו ויתאבל על בנו ימים רבים
 ויקומו כל בניו וכל בנותיו לנחמו וימאן להתנחם ויאמר כי ארד אל בני אביל שאולה ויבך אותו אביו
 והמדנים מכרו אותו אל מצריים לפוטיפר סריס פרעה שר הטבחים 
 ויהי בעת ההיא ויירד יהודה מאת אחיו ויט עד איש עדולמי ושמו חירה
 וירא שם יהודה בת איש כנעני ושמו שוע וייקחהא ויבוא אליה
 ותהר ותלד בן ויקרא את שמו ער
 ותהר עוד ותלד בן ותקרא את שמו אונן
 ותוסף עוד ותלד בן ותקרא את שמו שלה והיה בכזיב בלדתה אותו
 וייקח יהודה אישה לער בכורו ושמה תמר
 ויהי ער בכור יהודה רע בעיני י-הוה וימיתהו י-הוה
 ויאמר יהודה לאונן בוא אל אשת אחיך ויבם אותה והקם זרע לאחיך
 ויידע אונן כי לא לו יהיה הזרע והיה אם בא אל אשת אחיו ושיחת ארצה לבלתי נתון זרע לאחיו
 ויירע בעיני י-הוה אשר עשה וימת גם אותו
 ויאמר יהודה לתמר כלתו שבי אלמנה בית אביך עד יגדל שלה בני כי אמר פן ימות גם הוא כאחיו ותלך תמר ותשב בית אביה
 וירבו הימים ותמת בת שוע אשת יהודה ויינחם יהודה ויעל על גוזזי צאנו הוא וחירה ריעהו העדולמי תמנתה
 ויוגד לתמר לאמור הנה חמיך עולה תמנתה לגוז צאנו
 ותסר בגדי אלמנותה מעליה ותכס בצעיף ותתעלף ותשב בפתח עיניים אשר על דרך תמנתה כי ראתה כי גדל שלה והיא לא ניתנה לו לאישה
 ויראהא יהודה ויחשבהא לזונה כי כיסתה פניה
 ויט אליה אל הדרך ויאמר הבה נא אבוא אלייך כי לא ידע כי כלתו היא ותאמר מה תיתן לי כי תבוא אליי
 ויאמר אנוכי אשלח גדי עיזים מן הצאן ותאמר אם תיתן עירבון עד שולחך
 ויאמר מה העירבון אשר אתן לך ותאמר חותמך ופתיליך ומטך אשר בידך וייתן לה ויבוא אליה ותהר לו
 ותקם ותלך ותסר צעיפה מעליה ותלבש בגדי אלמנותה
 וישלח יהודה את גדי העיזים ביד ריעהו העדולמי לקחת העירבון מיד האישה ולא מצאה
 וישאל את אנשי מקומה לאמור איה הקדשה היא בעיניים על הדרך ויאמרו לא הייתה בזה קדשה
 וישב אל יהודה ויאמר לא מצאתיה וגם אנשי המקום אמרו לא הייתה בזה קדשה
 ויאמר יהודה תיקח לה פן נהיה לבוז הנה שלחתי הגדי הזה ואתה לא מצאתה
 ויהי כמשלוש חודשים ויוגד ליהודה לאמור זנתה תמר כלתך וגם הנה הרה לזנונים ויאמר יהודה הוציאוה ותישרף
 היא מוצאת והיא שלחה אל חמיה לאמור לאיש אשר אלה לו אנוכי הרה ותאמר הכר נא למי החותמת והפתילים והמטה האלה
 ויכר יהודה ויאמר צדקה ממני כי על כן לא נתתיה לשלה בני ולא יסף עוד לדעתה
 ויהי בעת לדתה והנה תאומים בבטנה
 ויהי בלדתה וייתן יד ותיקח המיילדת ותקשור על ידו שני לאמור זה יצא ראשונה
 ויהי כמשיב ידו והנה יצא אחיו ותאמר מה פרצת עליך פרץ ויקרא שמו פרץ
 ואחר יצא אחיו אשר על ידו השני ויקרא שמו זרח 
 ויוסף הורד מצריימה ויקנהו פוטיפר סריס פרעה שר הטבחים איש מצרי מיד הישמעאלים אשר הורידוהו שמה
 ויהי י-הוה את יוסף ויהי איש מצליח ויהי בבית אדוניו המצרי
 וירא אדוניו כי י-הוה איתו וכול אשר הוא עושה י-הוה מצליח בידו
 וימצא יוסף חן בעיניו וישרת אותו ויפקידהו על ביתו וכל יש לו נתן בידו
 ויהי מאז הפקיד אותו בביתו ועל כל אשר יש לו ויברך י-הוה את בית המצרי בגלל יוסף ויהי ברכת י-הוה בכל אשר יש לו בבית ובשדה
 ויעזוב כל אשר לו ביד יוסף ולא ידע איתו מאומה כי אם הלחם אשר הוא אוכל ויהי יוסף יפה תואר ויפה מראה
 ויהי אחר הדברים האלה ותישא אשת אדוניו את עיניה אל יוסף ותאמר שכבה עימי
 וימאן ויאמר אל אשת אדוניו הן אדוני לא ידע איתי מה בבית וכול אשר יש לו נתן בידי
 איננו גדול בבית הזה ממני ולא חשך ממני מאומה כי אם אותך באשר את אשתו ואיך אעשה הרעה הגדולה הזאת וחטאתי לא-לוהים
 ויהי כדברה אל יוסף יום יום ולא שמע אליה לשכב אצלה להיות עימה
 ויהי כהיום הזה ויבוא הביתה לעשות מלאכתו ואין איש מאנשי הבית שם בבית
 ותתפשהו בבגדו לאמור שכבה עימי ויעזוב בגדו בידה וינס וייצא החוצה
 ויהי כראותה כי עזב בגדו בידה וינס החוצה
 ותקרא לאנשי ביתה ותאמר להם לאמור ראו הביא לנו איש עברי לצחק בנו בא אליי לשכב עימי ואקרא בקול גדול
 ויהי כשומעו כי הרימותי קולי ואקרא ויעזוב בגדו אצלי וינס וייצא החוצה
 ותנח בגדו אצלה עד בוא אדוניו אל ביתו
 ותדבר אליו כדברים האלה לאמור בא אליי העבד העברי אשר הבאת לנו לצחק בי
 ויהי כהרימי קולי ואקרא ויעזוב בגדו אצלי וינס החוצה
 ויהי כשמוע אדוניו את דברי אשתו אשר דיברה אליו לאמור כדברים האלה עשה לי עבדך וייחר אפו
 וייקח אדוני יוסף אותו וייתנהו אל בית הסוהר מקום אשר אסירי המלך אסורים ויהי שם בבית הסוהר
 ויהי י-הוה את יוסף ויט אליו חסד וייתן חינו בעיני שר בית הסוהר
 וייתן שר בית הסוהר ביד יוסף את כל האסירים אשר בבית הסוהר ואת כל אשר עושים שם הוא היה עושה
 אין שר בית הסוהר רואה את כל מאומה בידו באשר י-הוה איתו ואשר הוא עושה י-הוה מצליח 
 ויהי אחר הדברים האלה חטאו משקה מלך מצריים והאופה לאדוניהם למלך מצריים
 ויקצוף פרעה על שני סריסיו על שר המשקים ועל שר האופים
 וייתן אותם במשמר בית שר הטבחים אל בית הסוהר מקום אשר יוסף אסור שם
 ויפקוד שר הטבחים את יוסף איתם וישרת אותם ויהיו ימים במשמר
 ויחלמו חלום שניהם איש חלומו בלילה אחד איש כפתרון חלומו המשקה והאופה אשר למלך מצריים אשר אסורים בבית הסוהר
 ויבוא אליהם יוסף בבוקר וירא אותם והנם זועפים
 וישאל את סריסי פרעה אשר איתו במשמר בית אדוניו לאמור מדוע פניכם רעים היום
 ויאמרו אליו חלום חלמנו ופותר אין אותו ויאמר אליהם יוסף הלוא לא-לוהים פתרונים ספרו נא לי
 ויספר שר המשקים את חלומו ליוסף ויאמר לו בחלומי והנה גפן לפניי
 ובגפן שלושה שריגים והיא כפורחת עלתה ניצה הבשילו אשכלותיה ענבים
 וכוס פרעה בידי ואקח את הענבים ואשחט אותם אל כוס פרעה ואתן את הכוס על כף פרעה
 ויאמר לו יוסף זה פתרונו שלושת השריגים שלושת ימים הם
 בעוד שלושת ימים יישא פרעה את ראשך והשיבך על כנך ונתת כוס פרעה בידו כמשפט הראשון אשר היית משקהו
 כי אם זכרתני איתך כאשר ייטב לך ועשית נא עימדי חסד והזכרתני אל פרעה והוצאתני מן הבית הזה
 כי גונוב גונבתי מארץ העברים וגם פה לא עשיתי מאומה כי שמו אותי בבור
 וירא שר האופים כי טוב פתר ויאמר אל יוסף אף אני בחלומי והנה שלושה סלי חורי על ראשי
 ובסל העליון מכול מאכל פרעה מעשה אופה והעוף אוכל אותם מן הסל מעל ראשי
 ויען יוסף ויאמר זה פתרונו שלושת הסלים שלושת ימים הם
 בעוד שלושת ימים יישא פרעה את ראשך מעליך ותלה אותך על עץ ואכל העוף את בשרך מעליך
 ויהי ביום השלישי יום הולדת את פרעה ויעש משתה לכל עבדיו ויישא את ראש שר המשקים ואת ראש שר האופים בתוך עבדיו
 וישב את שר המשקים על משקהו וייתן הכוס על כף פרעה
 ואת שר האופים תלה כאשר פתר להם יוסף
 ולא זכר שר המשקים את יוסף וישכחהו 
 ויהי מקץ שנתיים ימים ופרעה חולם והנה עומד על היאור
 והנה מן היאור עולות שבע פרות יפות מראה ובריאות בשר ותרעינה באחו
 והנה שבע פרות אחרות עולות אחריהן מן היאור רעות מראה ודקות בשר ותעמודנה אצל הפרות על שפת היאור
 ותאכלנה הפרות רעות המראה ודקות הבשר את שבע הפרות יפות המראה והבריאות וייקץ פרעה
 ויישן ויחלום שנית והנה שבע שיבולים עולות בקנה אחד בריאות וטובות
 והנה שבע שיבולים דקות ושדופות קדים צומחות אחריהן
 ותבלענה השיבולים הדקות את שבע השיבולים הבריאות והמלאות וייקץ פרעה והנה חלום
 ויהי בבוקר ותיפעם רוחו וישלח ויקרא את כל חרטומי מצריים ואת כל חכמיה ויספר פרעה להם את חלומו ואין פותר אותם לפרעה
 וידבר שר המשקים את פרעה לאמור את חטאיי אני מזכיר היום
 פרעה קצף על עבדיו וייתן אותי במשמר בית שר הטבחים אותי ואת שר האופים
 ונחלמה חלום בלילה אחד אני והוא איש כפתרון חלומו חלמנו
 ושם איתנו נער עברי עבד לשר הטבחים ונספר לו ויפתור לנו את חלומותינו איש כחלומו פתר
 ויהי כאשר פתר לנו כן היה אותי השיב על כני ואותו תלה
 וישלח פרעה ויקרא את יוסף ויריצוהו מן הבור ויגלח ויחלף שמלותיו ויבוא אל פרעה
 ויאמר פרעה אל יוסף חלום חלמתי ופותר אין אותו ואני שמעתי עליך לאמור תשמע חלום לפתור אותו
 ויען יוסף את פרעה לאמור בלעדיי א-לוהים יענה את שלום פרעה
 וידבר פרעה אל יוסף בחלומי הנני עומד על שפת היאור
 והנה מן היאור עולות שבע פרות בריאות בשר ויפות תואר ותרעינה באחו
 והנה שבע פרות אחרות עולות אחריהן דלות ורעות תואר מאוד ורקות בשר לא ראיתי כהנה בכל ארץ מצריים לרוע
 ותאכלנה הפרות הרקות והרעות את שבע הפרות הראשונות הבריאות
 ותבואנה אל קרבנה ולא נודע כי באו אל קרבנה ומראיהן רע כאשר בתחילה ואיקץ
 וארא בחלומי והנה שבע שיבולים עולות בקנה אחד מלאות וטובות
 והנה שבע שיבולים צנומות דקות שדופות קדים צומחות אחריהם
 ותבלענה השיבולים הדקות את שבע השיבולים הטובות ואומר אל החרטומים ואין מגיד לי
 ויאמר יוסף אל פרעה חלום פרעה אחד הוא את אשר הא-לוהים עושה הגיד לפרעה
 שבע פרות הטובות שבע שנים הנה ושבע השיבולים הטובות שבע שנים הנה חלום אחד הוא
 ושבע הפרות הרקות והרעות העולות אחריהן שבע שנים הנה ושבע השיבולים הריקות שדופות הקדים יהיו שבע שני רעב
 הוא הדבר אשר דיברתי אל פרעה אשר הא-לוהים עושה הראה את פרעה
 הנה שבע שנים באות שבע גדול בכל ארץ מצריים
 וקמו שבע שני רעב אחריהן ונשכח כל השבע בארץ מצריים וכילה הרעב את הארץ
 ולא ייוודע השבע בארץ מפני הרעב ההוא אחרי כן כי כבד הוא מאוד
 ועל הישנות החלום אל פרעה פעמיים כי נכון הדבר מעם הא-לוהים וממהר הא-לוהים לעשותו
 ועתה ירא פרעה איש נבון וחכם וישיתהו על ארץ מצריים
 יעשה פרעה ויפקד פקידים על הארץ וחימש את ארץ מצריים בשבע שני השבע
 ויקבצו את כל אוכל השנים הטובות הבאות האלה ויצברו בר תחת יד פרעה אוכל בערים ושמרו
 והיה האוכל לפיקדון לארץ לשבע שני הרעב אשר תהיינה בארץ מצריים ולא תיכרת הארץ ברעב
 וייטב הדבר בעיני פרעה ובעיני כל עבדיו
 ויאמר פרעה אל עבדיו הנמצא כזה איש אשר רוח א-לוהים בו
 ויאמר פרעה אל יוסף אחרי הודיע א-לוהים אותך את כל זאת אין נבון וחכם כמוך
 אתה תהיה על ביתי ועל פיך יישק כל עמי רק הכיסא אגדל ממך
 ויאמר פרעה אל יוסף ראה נתתי אותך על כל ארץ מצריים
 ויסר פרעה את טבעתו מעל ידו וייתן אותה על יד יוסף וילבש אותו בגדי שש וישם רביד הזהב על צווארו
 וירכב אותו במרכבת המשנה אשר לו ויקראו לפניו אברך ונתון אותו על כל ארץ מצריים
 ויאמר פרעה אל יוסף אני פרעה ובלעדיך לא ירים איש את ידו ואת רגלו בכל ארץ מצריים
 ויקרא פרעה שם יוסף צפנת פענח וייתן לו את אסנת בת פוטי פרע כוהן און לאישה וייצא יוסף על ארץ מצריים
 ויוסף בן שלושים שנה בעומדו לפני פרעה מלך מצריים וייצא יוסף מלפני פרעה ויעבור בכל ארץ מצריים
 ותעש הארץ בשבע שני השבע לקמצים
 ויקבוץ את כל אוכל שבע שנים אשר היו בארץ מצריים וייתן אוכל בערים אוכל שדה העיר אשר סביבותיה נתן בתוכה
 ויצבור יוסף בר כחול הים הרבה מאוד עד כי חדל לספור כי אין מספר
 וליוסף יולד שני בנים בטרם תבוא שנת הרעב אשר ילדה לו אסנת בת פוטי פרע כוהן און
 ויקרא יוסף את שם הבכור מנשה כי נשני א-לוהים את כל עמלי ואת כל בית אבי
 ואת שם השני קרא אפריים כי הפרני א-לוהים בארץ עוניי
 ותכלינה שבע שני השבע אשר היה בארץ מצריים
 ותחילינה שבע שני הרעב לבוא כאשר אמר יוסף ויהי רעב בכל הארצות ובכל ארץ מצריים היה לחם
 ותרעב כל ארץ מצריים ויצעק העם אל פרעה ללחם ויאמר פרעה לכל מצריים לכו אל יוסף אשר יאמר לכם תעשו
 והרעב היה על כל פני הארץ ויפתח יוסף את כל אשר בהם וישבור למצריים ויחזק הרעב בארץ מצריים
 וכל הארץ באו מצריימה לשבור אל יוסף כי חזק הרעב בכל הארץ
 וירא יעקוב כי יש שבר במצריים ויאמר יעקוב לבניו למה תתראו
 ויאמר הנה שמעתי כי יש שבר במצריים רדו שמה ושברו לנו משם ונחיה ולא נמות
 ויירדו אחי יוסף עשרה לשבור בר ממצריים
 ואת בנימין אחי יוסף לא שלח יעקוב את אחיו כי אמר פן יקראנו אסון
 ויבואו בני ישראל לשבור בתוך הבאים כי היה הרעב בארץ כנען
 ויוסף הוא השליט על הארץ הוא המשביר לכל עם הארץ ויבואו אחי יוסף וישתחוו לו אפיים ארצה
 וירא יוסף את אחיו ויכירם ויתנכר אליהם וידבר איתם קשות ויאמר אליהם מאיין באתם ויאמרו מארץ כנען לשבור אוכל
 ויכר יוסף את אחיו והם לא הכירוהו
 ויזכור יוסף את החלומות אשר חלם להם ויאמר אליהם מרגלים אתם לראות את ערוות הארץ באתם
 ויאמרו אליו לא אדוני ועבדיך באו לשבור אוכל
 כולנו בני איש אחד נחנו כנים אנחנו לא היו עבדיך מרגלים
 ויאמר אליהם לא כי ערוות הארץ באתם לראות
 ויאמרו שנים עשר עבדיך אחים אנחנו בני איש אחד בארץ כנען והנה הקטון את אבינו היום והאחד איננו
 ויאמר אליהם יוסף הוא אשר דיברתי אליכם לאמור מרגלים אתם
 בזאת תיבחנו חי פרעה אם תצאו מזה כי אם בבוא אחיכם הקטון הנה
 שלחו מכם אחד וייקח את אחיכם ואתם היאסרו וייבחנו דבריכם האמת איתכם ואם לא חי פרעה כי מרגלים אתם
 ויאסוף אותם אל משמר שלושת ימים
 ויאמר אליהם יוסף ביום השלישי זאת עשו וחיו את הא-לוהים אני ירא
 אם כנים אתם אחיכם אחד ייאסר בבית משמרכם ואתם לכו הביאו שבר רעבון בתיכם
 ואת אחיכם הקטון תביאו אליי וייאמנו דבריכם ולא תמותו ויעשו כן
 ויאמרו איש אל אחיו אבל אשמים אנחנו על אחינו אשר ראינו צרת נפשו בהתחננו אלינו ולא שמענו על כן באה אלינו הצרה הזאת
 ויען ראובן אותם לאמור הלוא אמרתי אליכם לאמור אל תחטאו בילד ולא שמעתם וגם דמו הנה נדרש
 והם לא ידעו כי שומע יוסף כי המליץ בינותם
 וייסוב מעליהם ויבך וישב אליהם וידבר אליהם וייקח מאיתם את שמעון ויאסור אותו לעיניהם
 ויצו יוסף וימלאו את כליהם בר ולהשיב כספיהם איש אל שקו ולתת להם צידה לדרך ויעש להם כן
 וישאו את שברם על חמוריהם וילכו משם
 ויפתח האחד את שקו לתת מספוא לחמורו במלון וירא את כספו והנה הוא בפי אמתחתו
 ויאמר אל אחיו הושב כספי וגם הנה באמתחתי וייצא ליבם ויחרדו איש אל אחיו לאמור מה זאת עשה א-לוהים לנו
 ויבואו אל יעקוב אביהם ארצה כנען ויגידו לו את כל הקורות אותם לאמור
 דיבר האיש אדוני הארץ איתנו קשות וייתן אותנו כמרגלים את הארץ
 ונאמר אליו כנים אנחנו לא היינו מרגלים
 שנים עשר אנחנו אחים בני אבינו האחד איננו והקטון היום את אבינו בארץ כנען
 ויאמר אלינו האיש אדוני הארץ בזאת אדע כי כנים אתם אחיכם האחד הניחו איתי ואת רעבון בתיכם קחו ולכו
 והביאו את אחיכם הקטון אליי ואדעה כי לא מרגלים אתם כי כנים אתם את אחיכם אתן לכם ואת הארץ תסחרו
 ויהי הם מריקים שקיהם והנה איש צרור כספו בשקו ויראו את צרורות כספיהם המה ואביהם וייראו
 ויאמר אליהם יעקוב אביהם אותי שיכלתם יוסף איננו ושמעון איננו ואת בנימין תיקחו עליי היו כולנה
 ויאמר ראובן אל אביו לאמור את שני בניי תמית אם לא אביאנו אליך תנה אותו על ידי ואני אשיבנו אליך
 ויאמר לא יירד בני עימכם כי אחיו מת והוא לבדו נשאר וקראהו אסון בדרך אשר תלכו בה והורדתם את שיבתי ביגון שאולה
 והרעב כבד בארץ
 ויהי כאשר כילו לאכול את השבר אשר הביאו ממצריים ויאמר אליהם אביהם שובו שברו לנו מעט אוכל
 ויאמר אליו יהודה לאמור העד העיד בנו האיש לאמור לא תראו פניי בלתי אחיכם איתכם
 אם ישך משלח את אחינו איתנו נרדה ונשברה לך אוכל
 ואם אינך משלח לא נרד כי האיש אמר אלינו לא תראו פניי בלתי אחיכם איתכם
 ויאמר ישראל למה הרעותם לי להגיד לאיש העוד לכם אח
 ויאמרו שאול שאל האיש לנו ולמולדתנו לאמור העוד אביכם חי היש לכם אח ונגד לו על פי הדברים האלה הידוע נדע כי יאמר הורידו את אחיכם
 ויאמר יהודה אל ישראל אביו שלחה הנער איתי ונקומה ונלכה ונחיה ולא נמות גם אנחנו גם אתה גם טפנו
 אנוכי אערבנו מידי תבקשנו אם לא הביאותיו אליך והצגתיו לפניך וחטאתי לך כל הימים
 כי לולא התמהמהנו כי עתה שבנו זה פעמיים
 ויאמר אליהם ישראל אביהם אם כן איפוא זאת עשו קחו מזמרת הארץ בכליכם והורידו לאיש מנחה מעט צורי ומעט דבש נכאת ולוט בוטנים ושקדים
 וכסף משנה קחו בידכם ואת הכסף המושב בפי אמתחותיכם תשיבו בידכם אוליי משגה הוא
 ואת אחיכם קחו וקומו שובו אל האיש
 ואל ש-דיי ייתן לכם רחמים לפני האיש ושילח לכם את אחיכם אחר ואת בנימין ואני כאשר שכולתי שכלתי
 ויקחו האנשים את המנחה הזאת ומשנה כסף לקחו בידם ואת בנימין ויקומו ויירדו מצריים ויעמדו לפני יוסף
 וירא יוסף איתם את בנימין ויאמר לאשר על ביתו הבא את האנשים הביתה וטבוח טבח והכן כי איתי יאכלו האנשים בצוהריים
 ויעש האיש כאשר אמר יוסף ויבא האיש את האנשים ביתה יוסף
 וייראו האנשים כי הובאו בית יוסף ויאמרו על דבר הכסף השב באמתחותינו בתחילה אנחנו מובאים להתגולל עלינו ולהתנפל עלינו ולקחת אותנו לעבדים ואת חמורינו
 וייגשו אל האיש אשר על בית יוסף וידברו אליו פתח הבית
 ויאמרו בי אדוני ירוד ירדנו בתחילה לשבור אוכל
 ויהי כי באנו אל המלון ונפתחה את אמתחותינו והנה כסף איש בפי אמתחתו כספנו במשקלו ונשב אותו בידנו
 וכסף אחר הורדנו בידנו לשבור אוכל לא ידענו מי שם כספנו באמתחותינו
 ויאמר שלום לכם אל תיראו א-לוהיכם וא-לוהי אביכם נתן לכם מטמון באמתחותיכם כספכם בא אליי ויוצא אליהם את שמעון
 ויבא האיש את האנשים ביתה יוסף וייתן מים וירחצו רגליהם וייתן מספוא לחמוריהם
 ויכינו את המנחה עד בוא יוסף בצוהריים כי שמעו כי שם יאכלו לחם
 ויבוא יוסף הביתה ויביאו לו את המנחה אשר בידם הביתה וישתחוו לו ארצה
 וישאל להם לשלום ויאמר השלום אביכם הזקן אשר אמרתם העודנו חי
 ויאמרו שלום לעבדך לאבינו עודנו חי וייקדו וישתחוו
 ויישא עיניו וירא את בנימין אחיו בן אימו ויאמר הזה אחיכם הקטון אשר אמרתם אליי ויאמר א-לוהים יוחנך בני
 וימהר יוסף כי נכמרו רחמיו אל אחיו ויבקש לבכות ויבוא החדרה ויבך שמה
 וירחץ פניו וייצא ויתאפק ויאמר שימו לחם
 וישימו לו לבדו ולהם לבדם ולמצרים האוכלים איתו לבדם כי לא יוכלון המצרים לאכול את העברים לחם כי תועבה היא למצריים
 ויישבו לפניו הבכור כבכורתו והצעיר כצעירתו ויתמהו האנשים איש אל ריעהו
 ויישא משאות מאת פניו אליהם ותרב משאת בנימין ממשאות כולם חמש ידות וישתו וישכרו עימו
 ויצו את אשר על ביתו לאמור מלא את אמתחות האנשים אוכל כאשר יוכלון שאת ושים כסף איש בפי אמתחתו
 ואת גביעי גביע הכסף תשים בפי אמתחת הקטון ואת כסף שברו ויעש כדבר יוסף אשר דיבר
 הבוקר אור והאנשים שולחו המה וחמוריהם
 הם יצאו את העיר לא הרחיקו ויוסף אמר לאשר על ביתו קום רדוף אחרי האנשים והשגתם ואמרת אליהם למה שילמתם רעה תחת טובה
 הלוא זה אשר ישתה אדוני בו והוא נחש ינחש בו הרעותם אשר עשיתם
 וישיגם וידבר אליהם את הדברים האלה
 ויאמרו אליו למה ידבר אדוני כדברים האלה חלילה לעבדיך מעשות כדבר הזה
 הן כסף אשר מצאנו בפי אמתחותינו השיבונו אליך מארץ כנען ואיך נגנוב מבית אדוניך כסף או זהב
 אשר יימצא איתו מעבדיך ומת וגם אנחנו נהיה לאדוני לעבדים
 ויאמר גם עתה כדבריכם כן הוא אשר יימצא איתו יהיה לי עבד ואתם תהיו נקיים
 וימהרו ויורידו איש את אמתחתו ארצה ויפתחו איש אמתחתו
 ויחפש בגדול החל ובקטון כילה ויימצא הגביע באמתחת בנימין
 ויקרעו שמלותם ויעמוס איש על חמורו וישובו העירה
 ויבוא יהודה ואחיו ביתה יוסף והוא עודנו שם וייפלו לפניו ארצה
 ויאמר להם יוסף מה המעשה הזה אשר עשיתם הלוא ידעתם כי נחש ינחש איש אשר כמוני
 ויאמר יהודה מה נאמר לאדוני מה נדבר ומה נצטדק הא-לוהים מצא את עוון עבדיך הננו עבדים לאדוני גם אנחנו גם אשר נמצא הגביע בידו
 ויאמר חלילה לי מעשות זאת האיש אשר נמצא הגביע בידו הוא יהיה לי עבד ואתם עלו לשלום אל אביכם 
 וייגש אליו יהודה ויאמר בי אדוני ידבר נא עבדך דבר באוזני אדוני ואל ייחר אפך בעבדך כי כמוך כפרעה
 אדוני שאל את עבדיו לאמור היש לכם אב או אח
 ונאמר אל אדוני יש לנו אב זקן וילד זקונים קטן ואחיו מת וייוותר הוא לבדו לאימו ואביו אהבו
 ותאמר אל עבדיך הורידוהו אליי ואשימה עיני עליו
 ונאמר אל אדוני לא יוכל הנער לעזוב את אביו ועזב את אביו ומת
 ותאמר אל עבדיך אם לא יירד אחיכם הקטון איתכם לא תוסיפון לראות פניי
 ויהי כי עלינו אל עבדך אבי ונגד לו את דברי אדוני
 ויאמר אבינו שובו שברו לנו מעט אוכל
 ונאמר לא נוכל לרדת אם יש אחינו הקטון איתנו וירדנו כי לא נוכל לראות פני האיש ואחינו הקטון איננו איתנו
 ויאמר עבדך אבי אלינו אתם ידעתם כי שניים ילדה לי אשתי
 וייצא האחד מאיתי ואומר אך טרוף טורף ולא ראיתיו עד הנה
 ולקחתם גם את זה מעם פניי וקרהו אסון והורדתם את שיבתי ברעה שאולה
 ועתה כבואי אל עבדך אבי והנער איננו איתנו ונפשו קשורה בנפשו
 והיה כראותו כי אין הנער ומת והורידו עבדיך את שיבת עבדך אבינו ביגון שאולה
 כי עבדך ערב את הנער מעם אבי לאמור אם לא אביאנו אליך וחטאתי לאבי כל הימים
 ועתה יישב נא עבדך תחת הנער עבד לאדוני והנער יעל עם אחיו
 כי איך אעלה אל אבי והנער איננו איתי פן אראה ברע אשר ימצא את אבי
 ולא יכול יוסף להתאפק לכול הניצבים עליו ויקרא הוציאו כל איש מעליי ולא עמד איש איתו בהתוודע יוסף אל אחיו
 וייתן את קולו בבכי וישמעו מצריים וישמע בית פרעה
 ויאמר יוסף אל אחיו אני יוסף העוד אבי חי ולא יכלו אחיו לענות אותו כי נבהלו מפניו
 ויאמר יוסף אל אחיו גשו נא אליי וייגשו ויאמר אני יוסף אחיכם אשר מכרתם אותי מצריימה
 ועתה אל תיעצבו ואל ייחר בעיניכם כי מכרתם אותי הנה כי למחיה שלחני א-לוהים לפניכם
 כי זה שנתיים הרעב בקרב הארץ ועוד חמש שנים אשר אין חריש וקציר
 וישלחני א-לוהים לפניכם לשום לכם שארית בארץ ולהחיות לכם לפליטה גדולה
 ועתה לא אתם שלחתם אותי הנה כי הא-לוהים וישימני לאב לפרעה ולאדון לכל ביתו ומושל בכל ארץ מצריים
 מהרו ועלו אל אבי ואמרתם אליו כה אמר בנך יוסף שמני א-לוהים לאדון לכל מצריים רדה אליי אל תעמוד
 וישבת בארץ גושן והיית קרוב אליי אתה ובניך ובני בניך וצאנך ובקרך וכל אשר לך
 וכילכלתי אותך שם כי עוד חמש שנים רעב פן תיוורש אתה וביתך וכל אשר לך
 והנה עיניכם רואות ועיני אחי בנימין כי פי המדבר אליכם
 והגדתם לאבי את כל כבודי במצריים ואת כל אשר ראיתם ומיהרתם והורדתם את אבי הנה
 וייפול על צווארי בנימין אחיו ויבך ובנימין בכה על צוואריו
 וינשק לכל אחיו ויבך עליהם ואחרי כן דיברו אחיו איתו
 והקול נשמע בית פרעה לאמור באו אחי יוסף וייטב בעיני פרעה ובעיני עבדיו
 ויאמר פרעה אל יוסף אמור אל אחיך זאת עשו טענו את בעירכם ולכו בואו ארצה כנען
 וקחו את אביכם ואת בתיכם ובואו אליי ואתנה לכם את טוב ארץ מצריים ואכלו את חלב הארץ
 ואתה צווית זאת עשו קחו לכם מארץ מצריים עגלות לטפכם ולנשיכם ונשאתם את אביכם ובאתם
 ועינכם אל תחוס על כליכם כי טוב כל ארץ מצריים לכם הוא
 ויעשו כן בני ישראל וייתן להם יוסף עגלות על פי פרעה וייתן להם צידה לדרך
 לכולם נתן לאיש חליפות שמלות ולבנימין נתן שלוש מאות כסף וחמש חליפות שמלות
 ולאביו שלח כזאת עשרה חמורים נושאים מטוב מצריים ועשר אתונות נושאות בר ולחם ומזון לאביו לדרך
 וישלח את אחיו וילכו ויאמר אליהם אל תרגזו בדרך
 ויעלו ממצריים ויבואו ארץ כנען אל יעקוב אביהם
 ויגידו לו לאמור עוד יוסף חי וכי הוא מושל בכל ארץ מצריים ויפג ליבו כי לא האמין להם
 וידברו אליו את כל דברי יוסף אשר דיבר אליהם וירא את העגלות אשר שלח יוסף לשאת אותו ותחי רוח יעקוב אביהם
 ויאמר ישראל רב עוד יוסף בני חי אלכה ואראנו בטרם אמות
 וייסע ישראל וכל אשר לו ויבוא בארה שבע ויזבח זבחים לא-לוהי אביו יצחק
 ויאמר א-לוהים לישראל במראות הלילה ויאמר יעקוב יעקוב ויאמר הנני
 ויאמר אנוכי האל א-לוהי אביך אל תירא מרדה מצריימה כי לגוי גדול אשימך שם
 אנוכי ארד עימך מצריימה ואנוכי אעלך גם עלה ויוסף ישית ידו על עיניך
 ויקם יעקוב מבאר שבע וישאו בני ישראל את יעקוב אביהם ואת טפם ואת נשיהם בעגלות אשר שלח פרעה לשאת אותו
 ויקחו את מקניהם ואת רכושם אשר רכשו בארץ כנען ויבואו מצריימה יעקוב וכל זרעו איתו
 בניו ובני בניו איתו בנותיו ובנות בניו וכל זרעו הביא איתו מצריימה 
 ואלה שמות בני ישראל הבאים מצריימה יעקוב ובניו בכור יעקוב ראובן
 ובני ראובן חנוך ופלוא וחצרון וכרמי
 ובני שמעון ימואל וימין ואוהד ויכין וצוחר ושאול בן הכנענית
 ובני לוי גרשון קהת ומררי
 ובני יהודה ער ואונן ושלה ופרץ וזרח וימת ער ואונן בארץ כנען ויהיו בני פרץ חצרון וחמול
 ובני יששכר תולע ופווה ויוב ושמרון
 ובני זבולון סרד ואילון ויחלאל
 אלה בני לאה אשר ילדה ליעקוב בפדן ארם ואת דינה בתו כל נפש בניו ובנותיו שלושים ושלוש
 ובני גד צפיון וחגי שוני ואצבון ערי וארודי ואראלי
 ובני אשר ימנה וישווה וישווי ובריעה ושרח אחותם ובני בריעה חבר ומלכיאל
 אלה בני זלפה אשר נתן לבן ללאה בתו ותלד את אלה ליעקוב שש עשרה נפש
 בני רחל אשת יעקוב יוסף ובנימין
 וייוולד ליוסף בארץ מצריים אשר ילדה לו אסנת בת פוטי פרע כוהן און את מנשה ואת אפריים
 ובני בנימין בלע ובכר ואשבל גרא ונעמן אחי וראש מופים וחופים וארד
 אלה בני רחל אשר יולד ליעקוב כל נפש ארבעה עשר
 ובני דן חושים
 ובני נפתלי יחצאל וגוני ויצר ושילם
 אלה בני בלהה אשר נתן לבן לרחל בתו ותלד את אלה ליעקוב כל נפש שבעה
 כל הנפש הבאה ליעקוב מצריימה יוצאי ירכו מלבד נשי בני יעקוב כל נפש שישים ושש
 ובני יוסף אשר יולד לו במצריים נפש שניים כל הנפש לבית יעקוב הבאה מצריימה שבעים 
 ואת יהודה שלח לפניו אל יוסף להורות לפניו גושנה ויבואו ארצה גושן
 ויאסור יוסף מרכבתו ויעל לקראת ישראל אביו גושנה ויירא אליו וייפול על צוואריו ויבך על צוואריו עוד
 ויאמר ישראל אל יוסף אמותה הפעם אחרי ראותי את פניך כי עודך חי
 ויאמר יוסף אל אחיו ואל בית אביו אעלה ואגידה לפרעה ואומרה אליו אחיי ובית אבי אשר בארץ כנען באו אליי
 והאנשים רועי צאן כי אנשי מקנה היו וצאנם ובקרם וכל אשר להם הביאו
 והיה כי יקרא לכם פרעה ואמר מה מעשיכם
 ואמרתם אנשי מקנה היו עבדיך מנעורינו ועד עתה גם אנחנו גם אבותינו בעבור תשבו בארץ גושן כי תועבת מצריים כל רועה צאן
 ויבוא יוסף ויגד לפרעה ויאמר אבי ואחיי וצאנם ובקרם וכל אשר להם באו מארץ כנען והנם בארץ גושן
 ומקצה אחיו לקח חמישה אנשים ויציגם לפני פרעה
 ויאמר פרעה אל אחיו מה מעשיכם ויאמרו אל פרעה רועי צאן עבדיך גם אנחנו גם אבותינו
 ויאמרו אל פרעה לגור בארץ באנו כי אין מרעה לצאן אשר לעבדיך כי כבד הרעב בארץ כנען ועתה יישבו נא עבדיך בארץ גושן
 ויאמר פרעה אל יוסף לאמור אביך ואחיך באו אליך
 ארץ מצריים לפניך היא במיטב הארץ הושב את אביך ואת אחיך יישבו בארץ גושן ואם ידעת ויש בם אנשי חיל ושמתם שרי מקנה על אשר לי
 ויבא יוסף את יעקוב אביו ויעמידהו לפני פרעה ויברך יעקוב את פרעה
 ויאמר פרעה אל יעקוב כמה ימי שני חייך
 ויאמר יעקוב אל פרעה ימי שני מגוריי שלושים ומאת שנה מעט ורעים היו ימי שני חיי ולא השיגו את ימי שני חיי אבותיי בימי מגוריהם
 ויברך יעקוב את פרעה וייצא מלפני פרעה
 ויושב יוסף את אביו ואת אחיו וייתן להם אחוזה בארץ מצריים במיטב הארץ בארץ רעמסס כאשר ציווה פרעה
 ויכלכל יוסף את אביו ואת אחיו ואת כל בית אביו לחם לפי הטף
 ולחם אין בכל הארץ כי כבד הרעב מאוד ותלה ארץ מצריים וארץ כנען מפני הרעב
 וילקט יוסף את כל הכסף הנמצא בארץ מצריים ובארץ כנען בשבר אשר הם שוברים ויבא יוסף את הכסף ביתה פרעה
 וייתום הכסף מארץ מצריים ומארץ כנען ויבואו כל מצריים אל יוסף לאמור הבה לנו לחם ולמה נמות נגדך כי אפס כסף
 ויאמר יוסף הבו מקניכם ואתנה לכם במקניכם אם אפס כסף
 ויביאו את מקניהם אל יוסף וייתן להם יוסף לחם בסוסים ובמקנה הצאן ובמקנה הבקר ובחמורים וינהלם בלחם בכל מקניהם בשנה ההיא
 ותיתום השנה ההיא ויבואו אליו בשנה השנית ויאמרו לו לא נכחד מאדוני כי אם תם הכסף ומקנה הבהמה אל אדוני לא נשאר לפני אדוני בלתי אם גווייתנו ואדמתנו
 למה נמות לעיניך גם אנחנו גם אדמתנו קנה אותנו ואת אדמתנו בלחם ונהיה אנחנו ואדמתנו עבדים לפרעה ותן זרע ונחיה ולא נמות והאדמה לא תישם
 וייקן יוסף את כל אדמת מצריים לפרעה כי מכרו מצריים איש שדהו כי חזק עליהם הרעב ותהי הארץ לפרעה
 ואת העם העביר אותו לערים מקצה גבול מצריים ועד קצהו
 רק אדמת הכוהנים לא קנה כי חוק לכוהנים מאת פרעה ואכלו את חוקם אשר נתן להם פרעה על כן לא מכרו את אדמתם
 ויאמר יוסף אל העם הן קניתי אתכם היום ואת אדמתכם לפרעה הא לכם זרע וזרעתם את האדמה
 והיה בתבואות ונתתם חמישית לפרעה וארבע הידות יהיה לכם לזרע השדה ולאוכלכם ולאשר בבתיכם ולאכול לטפכם
 ויאמרו החייתנו נמצא חן בעיני אדוני והיינו עבדים לפרעה
 וישם אותה יוסף לחוק עד היום הזה על אדמת מצריים לפרעה לחומש רק אדמת הכוהנים לבדם לא הייתה לפרעה
 ויישב ישראל בארץ מצריים בארץ גושן וייאחזו בה ויפרו וירבו מאוד
 ויחי יעקוב בארץ מצריים שבע עשרה שנה ויהי ימי יעקוב שני חייו שבע שנים וארבעים ומאת שנה
 ויקרבו ימי ישראל למות ויקרא לבנו ליוסף ויאמר לו אם נא מצאתי חן בעיניך שים נא ידך תחת ירכי ועשית עימדי חסד ואמת אל נא תקברני במצריים
 ושכבתי עם אבותיי ונשאתני ממצריים וקברתני בקבורתם ויאמר אנוכי אעשה כדברך
 ויאמר הישבעה לי ויישבע לו וישתחו ישראל על ראש המיטה 
 ויהי אחרי הדברים האלה ויאמר ליוסף הנה אביך חולה וייקח את שני בניו עימו את מנשה ואת אפריים
 ויגד ליעקוב ויאמר הנה בנך יוסף בא אליך ויתחזק ישראל ויישב על המיטה
 ויאמר יעקוב אל יוסף אל ש-דיי נראה אליי בלוז בארץ כנען ויברך אותי
 ויאמר אליי הנני מפרך והרביתיך ונתתיך לקהל עמים ונתתי את הארץ הזאת לזרעך אחריך אחוזת עולם
 ועתה שני בניך הנולדים לך בארץ מצריים עד בואי אליך מצריימה לי הם אפריים ומנשה כראובן ושמעון יהיו לי
 ומולדתך אשר הולדת אחריהם לך יהיו על שם אחיהם ייקראו בנחלתם
 ואני בבואי מפדן מתה עליי רחל בארץ כנען בדרך בעוד כברת ארץ לבוא אפרתה ואקברהא שם בדרך אפרת היא בית לחם
 וירא ישראל את בני יוסף ויאמר מי אלה
 ויאמר יוסף אל אביו בניי הם אשר נתן לי א-לוהים בזה ויאמר קחם נא אליי ואברכם
 ועיני ישראל כבדו מזוקן לא יוכל לראות ויגש אותם אליו ויישק להם ויחבק להם
 ויאמר ישראל אל יוסף ראה פניך לא פיללתי והנה הראה אותי א-לוהים גם את זרעך
 ויוצא יוסף אותם מעם ברכיו וישתחו לאפיו ארצה
 וייקח יוסף את שניהם את אפריים בימינו משמאל ישראל ואת מנשה בשמאלו מימין ישראל ויגש אליו
 וישלח ישראל את ימינו וישת על ראש אפריים והוא הצעיר ואת שמאלו על ראש מנשה שיכל את ידיו כי מנשה הבכור
 ויברך את יוסף ויאמר הא-לוהים אשר התהלכו אבותיי לפניו אברהם ויצחק הא-לוהים הרועה אותי מעודי עד היום הזה
 המלאך הגואל אותי מכל רע יברך את הנערים וייקרא בהם שמי ושם אבותיי אברהם ויצחק וידגו לרוב בקרב הארץ
 וירא יוסף כי ישית אביו יד ימינו על ראש אפריים ויירע בעיניו ויתמוך יד אביו להסיר אותה מעל ראש אפריים על ראש מנשה
 ויאמר יוסף אל אביו לא כן אבי כי זה הבכור שים ימינך על ראשו
 וימאן אביו ויאמר ידעתי בני ידעתי גם הוא יהיה לעם וגם הוא יגדל ואולם אחיו הקטון יגדל ממנו וזרעו יהיה מלוא הגויים
 ויברכם ביום ההוא לאמור בך יברך ישראל לאמור ישימך א-לוהים כאפריים וכמנשה וישם את אפריים לפני מנשה
 ויאמר ישראל אל יוסף הנה אנוכי מת והיה א-לוהים עימכם והשיב אתכם אל ארץ אבותיכם
 ואני נתתי לך שכם אחד על אחיך אשר לקחתי מיד האמורי בחרבי ובקשתי 
 ויקרא יעקוב אל בניו ויאמר היאספו ואגידה לכם את אשר יקרא אתכם באחרית הימים
 היקבצו ושמעו בני יעקוב ושמעו אל ישראל אביכם
 ראובן בכורי אתה כוחי וראשית אוני יתר שאת ויתר עז
 פחז כמים אל תותר כי עלית משכבי אביך אז חיללת יצועי עלה 
 שמעון ולוי אחים כלי חמס מכרותיהם
 בסודם אל תבוא נפשי בקהלם אל תיחד כבודי כי באפם הרגו איש וברצונם עיקרו שור
 ארור אפם כי עז ועברתם כי קשתה אחלקם ביעקוב ואפיצם בישראל 
 יהודה אתה יודוך אחיך ידך בעורף אויביך ישתחוו לך בני אביך
 גור אריה יהודה מטרף בני עלית כרע רבץ כאריה וכלביא מי יקימנו
 לא יסור שבט מיהודה ומחוקק מבין רגליו עד כי יבוא שילה ולו ייקהת עמים
 אוסרי לגפן עירו ולשורקה בני אתונו כיבס ביין לבושו ובדם ענבים סותו
 חכלילי עיניים מיין ולבן שיניים מחלב 
 זבולון לחוף ימים ישכון והוא לחוף אונייות וירכתו על צידון 
 יששכר חמור גרם רובץ בין המשפתיים
 וירא מנוחה כי טוב ואת הארץ כי נעמה ויט שכמו לסבול ויהי למס עובד 
 דן ידין עמו כאחד שבטי ישראל
 יהי דן נחש עלי דרך שפיפון עלי אורח הנושך עיקבי סוס וייפול רוכבו אחור
 לישועתך קיוויתי י-הוה 
 גד גדוד יגודנו והוא יגוד עקב 
 מאשר שמנה לחמו והוא ייתן מעדני מלך 
 נפתלי איילה שלוחה הנותן אמרי שפר 
 בן פורת יוסף בן פורת עלי עין בנות צעדה עלי שור
 וימררוהו ורובו וישטמוהו בעלי חיצים
 ותשב באיתן קשתו ויפוזו זרועי ידיו מידי אביר יעקוב משם רועה אבן ישראל
 מאל אביך ויעזרך ואת ש-דיי ויברכך ברכות שמיים מעל ברכות תהום רובצת תחת ברכות ש-דיים ורחם
 ברכות אביך גברו על ברכות הוריי עד תאוות גבעות עולם תהיינה לראש יוסף ולקודקוד נזיר אחיו 
 בנימין זאב יטרף בבוקר יאכל עד ולערב יחלק שלל
 כל אלה שבטי ישראל שנים עשר וזאת אשר דיבר להם אביהם ויברך אותם איש אשר כברכתו בירך אותם
 ויצו אותם ויאמר אליהם אני נאסף אל עמי קברו אותי אל אבותיי אל המערה אשר בשדה עפרון החיתי
 במערה אשר בשדה המכפלה אשר על פני ממרא בארץ כנען אשר קנה אברהם את השדה מאת עפרון החיתי לאחוזת קבר
 שמה קברו את אברהם ואת שרה אשתו שמה קברו את יצחק ואת רבקה אשתו ושמה קברתי את לאה
 מקנה השדה והמערה אשר בו מאת בני חת
 ויכל יעקוב לצוות את בניו ויאסוף רגליו אל המיטה ויגווע וייאסף אל עמיו
 וייפול יוסף על פני אביו ויבך עליו ויישק לו
 ויצו יוסף את עבדיו את הרופאים לחנוט את אביו ויחנטו הרופאים את ישראל
 וימלאו לו ארבעים יום כי כן ימלאו ימי החנוטים ויבכו אותו מצריים שבעים יום
 ויעברו ימי בכיתו וידבר יוסף אל בית פרעה לאמור אם נא מצאתי חן בעיניכם דברו נא באוזני פרעה לאמור
 אבי השביעני לאמור הנה אנוכי מת בקברי אשר כריתי לי בארץ כנען שמה תקברני ועתה אעלה נא ואקברה את אבי ואשובה
 ויאמר פרעה עלה וקבור את אביך כאשר השביעך
 ויעל יוסף לקבור את אביו ויעלו איתו כל עבדי פרעה זקני ביתו וכול זקני ארץ מצריים
 וכול בית יוסף ואחיו ובית אביו רק טפם וצאנם ובקרם עזבו בארץ גושן
 ויעל עימו גם רכב גם פרשים ויהי המחנה כבד מאוד
 ויבואו עד גורן האטד אשר בעבר הירדן ויספדו שם מספד גדול וכבד מאוד ויעש לאביו אבל שבעת ימים
 וירא יושב הארץ הכנעני את האבל בגורן האטד ויאמרו אבל כבד זה למצריים על כן קרא שמה אביל מצריים אשר בעבר הירדן
 ויעשו בניו לו כן כאשר ציוום
 וישאו אותו בניו ארצה כנען ויקברו אותו במערת שדה המכפלה אשר קנה אברהם את השדה לאחוזת קבר מאת עפרון החיתי על פני ממרא
 וישב יוסף מצריימה הוא ואחיו וכל העולים איתו לקבור את אביו אחרי קוברו את אביו
 ויראו אחי יוסף כי מת אביהם ויאמרו לו ישטמנו יוסף והשב ישיב לנו את כל הרעה אשר גמלנו אותו
 ויצוו אל יוסף לאמור אביך ציווה לפני מותו לאמור
 כה תאמרו ליוסף אנא שא נא פשע אחיך וחטאתם כי רעה גמלוך ועתה שא נא לפשע עבדי א-לוהי אביך ויבך יוסף בדברם אליו
 וילכו גם אחיו וייפלו לפניו ויאמרו הננו לך לעבדים
 ויאמר אליהם יוסף אל תיראו כי התחת א-לוהים אני
 ואתם חשבתם עליי רעה א-לוהים חשבה לטובה למען עשה כיום הזה להחיות עם רב
 ועתה אל תיראו אנוכי אכלכל אתכם ואת טפכם וינחם אותם וידבר על ליבם
 ויישב יוסף במצריים הוא ובית אביו ויחי יוסף מאה ועשר שנים
 וירא יוסף לאפריים בני שילשים גם בני מכיר בן מנשה יולדו על ברכי יוסף
 ויאמר יוסף אל אחיו אנוכי מת וא-לוהים פקוד יפקוד אתכם והעלה אתכם מן הארץ הזאת אל הארץ אשר נשבע לאברהם ליצחק וליעקוב
 וישבע יוסף את בני ישראל לאמור פקוד יפקוד א-לוהים אתכם והעליתם את עצמותיי מזה
 וימת יוסף בן מאה ועשר שנים ויחנטו אותו ויישם בארון במצריים
